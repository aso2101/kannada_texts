೧. ಕಥಾವತರಣಂ
ಶ್ರೀಮನ್ಮಾಗೇಂದ್ರ ಭೋಗಸುರದರುಣಮಣಿದ್ಯೋತಿ ಸಂಧ್ಯಾನಿಬದ್ಧ
ಪ್ರೇಮಂ ಪ್ರೋದ್ಯತ್ತರಂಗೋಚ್ಚರಮರನದೀಶೀಕರೋದಾರ ತಾರಾ
ರಾಮಂ ಹೇಮಪ್ರಭಾ ಪ್ರಸುರಿತ ಗಿರಿಶ ಚಂಚಜ್ಜಟಾಜಾಲಜೂಟ
ವ್ಯೋಮ ಪ್ರೋದ್ಭಾಸಿ ಚಂದ್ರಂ ತ್ರಿಭುವನಜನಕಾನಂದಮಂ ಮಾಡುಗೆಂದುಂ       ೧
ಸತತ ಗಂಭೀರವೃತ್ತಿಯಿನುದಾರತೆಯಿಂ ಜಗದೇಕ ಜೀವನ
ಸ್ಥಿತಿಯಿನತಿಪ್ರಸಾದಗುಣದಿಂ ರಸಭಾವವಿಳಾಸದಿಂ ಕವಿ
ಪ್ರತತಿನಿಕಾಂತ ಸೇವ್ಯತೆಯನೊಂದಿ ಸರಸ್ವತಿಯಂದದಿಂ ಸರ
ಸ್ವತಿ ದಯಗೆಯ್ಗೆ ನಮ್ಮೊಳನುಕೂಲತೆಯಿಂದವೆ ನಿರ್ಮಳತ್ವಮಂ                  ೨
ಬಾಣಂ ವಲ್ಲಭನಕ್ಕುಮೆಂದು ಪಡೆದಾ ವಾಗ್ವೇವಿಗಬ್ಯೋದ್ಧವಂ
ಜಾಣಿಂ ಬಾಣಿಯೆನಿಪ್ಪದೊಂದು ಪೆಸರು ಮುನ್ನಿತ್ತನೆಂದಂದು ಪೋ
ಮಾಣಿನ್ನನ್ಯ ಕವಿಸ್ತುತಿವ್ಯಸನಮಂ ವಾಗ್ವಾತ ಚಾತುರ್ಯಗೀ
ರ್ಜಾಣಂ ತಾನೆನೆ ಸಂದ ಬಾಣನೆ ವಲಂ ದಂದ್ಯಂ ಪೆರರ್ವಂದ್ಯರೇ               ೩
೧. (ಪರಮೇಶ್ವರನಿಗೆ ಆಭರಣವಾಗಿರುವುದರಿಂದ) ಭಾಗ್ಯವಂತನಾದ ನಾಗರಾಜನ ಹೆಡೆಯಲ್ಲಿ ಪ್ರಕಾಶಮಾನವಾದ ಕೆಂಪುರತ್ನವಿದೆ. ಅದರ ಕೆಂಬೆಳಕೇ ಸಂಜೆ. ಆ ಸಂಜೆಯಲ್ಲಿ ಸಂಪರ್ಕ ಬೆಳೆಸಿದ್ದಾನೆ, ಶಿವನ ತಲೆಯ ಮೇಲಿರುವ ಚಂದ್ರ ಮತ್ತು ಶಿವನ ತಲೆಯಲ್ಲಿ ಉಕ್ಕೇರುತ್ತಿರುವ ಅಲೆಗಳುಳ್ಳ ಗಂಗಾನದಿಯೂ ಇದೆ. ಆ ನದಿಯಿಂದ ಮೇಲಕ್ಕೆ ಸಿಡಿಯುತ್ತಿರುವ ಹನಿಗಳೇ ಮಿನುಗುವ ನಕ್ಷತ್ರಗಳು. ಆ ನಕ್ಷತ್ರಗಳ ಮಧ್ಯದಲ್ಲಿ ಈ ಚಂದ್ರನು ಆರಾಮವಾಗಿದ್ದಾನೆ. ಅಲ್ಲದೆ ಹೊಂಬೆಳಕಿನಿಂದ ಮಿನುಗುತ್ತಿರುವ ಶಿವಜಟಾಮಂಡಲವೆಂಬ ಆಕಾಶದಲ್ಲಿ ವಿರಾಜಿಸುತ್ತಿದ್ದಾನೆ. ಇಂತಹ ಚಂದ್ರನು ಮೂರುಲೋಕದ ಜನರಿಗೆಲ್ಲ ಯಾವಾಗಲೂ ಸಂತೋಷವನ್ನುಂಟುಮಾಡಲಿ. ಟಿ. ಇಲ್ಲಿ ಕವಿಯು “ಆಕಾಶದಲ್ಲಿ ವಿರಾಜಿಸುವ ಪ್ರಸಿದ್ಧ ಚಂದ್ರನಂತೆಯೇ ಶಿವನ ತಲೆಯ ಮೇಲೆ ಶೋಭಿಸುವ ಚಂದ್ರನೂ ಸಂಧ್ಯಾಪ್ರಣಯ, ಮೊದಲಾದ ಧರ್ಮಗಳನ್ನು ಹೊಂದಿದ್ದಾನೆ. ಆದ್ದರಿಂದ ಇಬ್ಬರೂ ಒಂದೇ” ಎಂದು ಚಿತ್ರಿಸಿದ್ದಾನೆ. ೨. ಸರಸ್ವತೀನದಿಯಂತಿರುವ ವಾಙ್ಮಯ ಸ್ವರೂಪಳಾದ ಸರಸ್ವತೀದೇವಿಯು ನಮಗೆ ಪ್ರತಿಭೆಯನ್ನು ಅನುಗ್ರಹಿಸಿ ಸಹಾಯಕಳಾಗಿ ನಾವು ಪ್ರಯೋಗಿಸುವ ಶಬ್ದಗಳು ದೋಷರಹಿತವಾಗಿಯೂ ಪರಿಶುದ್ಧವಾಗಿಯೂ ಇರುವಂತೆ ಅನುಗ್ರಹಿಸಲಿ. ಸರಸ್ವತಿದೇವಿಯು ಯಾವಾಗಲೂ ಅಶ್ಲೀಲ ಮೊದಲಾದ ದೋಷಗಳಿಲ್ಲದುದರಿಂದ ಗಂಭೀರವಾದ ಅರ್ಥವನ್ನು ಕೊಡುವ ಅಭಿಧೆ, ಲಕಣೆ, ವ್ಯಂಜನೆ ಎಂಬ ಮೂರು ಬಗೆಯ ವೃತ್ತಿಗಳಿಂದ ಕೂಡಿದ್ದಾಳೆ ಅಥವಾ ರಸೋಚಿತವಾದ ಕೈಶಿಕೀ ಮೊದಲಾದ ವೃತ್ತಿಗಳಿಂದ ಕೂಡಿದ್ದಾಳೆ. ಇವಳಲ್ಲಿ ಉದಾರತೆಯೆಂಬ ಕಾವ್ಯಗುಣವಿದೆ. ಜಗತ್ತಿನ ಬಾಳುವಿಕೆಗೆ ಮುಖ್ಯಕಾರಣವಾಗಿದ್ದಾಳೆ. ಅತಿಶಯವಾದ ಪ್ರಸಾದವೆಂಬ ಕಾವ್ಯಗುಣದಿಂದ ಕೂಡಿದ್ದಾಳೆ. ರಸ, ಭಾವಗಳ ಬೆಡಗಿನಿಂದ ಮನೋಹರವಾಗಿದ್ದಾಳೆ. ಅಲ್ಲದೆ ಕವಿಗಳು ಇವಳನ್ನು ಬಹಳವಾಗಿ ಸೇವಿಸುತ್ತಾರೆ. ಅಂದರೆ ಅಮೋಘವಾದ ಕಾವ್ಯಗಳನ್ನು ರಚಿಸುತ್ತಾರೆ. ಸರಸ್ವತೀನದಿಯು ಯಾವಾಗಲೂ ಆಳವಾಗಿಯೇ ಇರುತ್ತದೆ. ಬಹಳ ವಿಶಾಲವಾಗಿಯೂ ಇದೆ, ಜಲರೂಪವಾಗಿರುವುದರಿಂದ ಪ್ರಪಂಚದ ಜೀವನಕ್ಕೆ ಆಧಾರಭೂತವಾಗಿದೆ. ಇದರ ನೀರು ನೈರ್ಮಲ್ಯಗುಣದಿಂದ ಕೂಡಿದೆ. ಈ ನದಿಯ ನೀರೋಟದಲ್ಲಿ ಬಗೆಬಗೆಯಾದ ಭಂಗಿಗಳಿವೆ. ಅದರ ನೀರು ಹಕ್ಕಿಗಳ ಸಮೂಹದಿಂದ ಬಹಳವಾಗಿ ಓಲೈಸಲ್ಪಡುತ್ತಿದೆ. ಇಂತಹ ನದಿಯು ದಟಮುಟ್ಟ ಹರಿಯುತ್ತಿದ್ದರೆ ಸ್ನಾನದಿಂದ ಸ್ವಚ್ಛತೆಯನ್ನು ಪಡೆಯಲು ನಮಗೆ ಸಹಾಯವಾಗುತ್ತದೆ. ಟಿ. ಇಲ್ಲಿ ಕವಿಯ ಶ್ಲೇಷೆಯಿಂದ ಸರಸ್ವತೀನದಿಗೂ ವಾಗ್ರೂಪಳಾದ ಸರಸ್ವತಿಗೂ ಸಾಮ್ಯವನ್ನು ಚಿತ್ರಿಸಿದ್ದಾನೆ.
೩. ಬ್ರಹ್ಮನು ವಿದ್ಯಾದೇವತೆಯಾದ ಸರಸ್ವತಿಯನ್ನು ಸೃಷ್ಟಿಸಿದನು. ಆಗಲೇ ಜ್ಞಾನದೃಷ್ಟಿಯಿಂದ “ಮುಂದೆ ಬಾಣನೆಂಬುವನು ಹುಟ್ಟುತ್ತಾನೆ.


1-26/

ಚಂದ್ರಾಪೀಡನ ಜನನ ಮತ್ತು ಬಾಲ್ಯ [1 to 26]
ಪ್ರಿಯದಿಂದೆ ಮಹಾಕಾಳಾ
ಹ್ವಯನೀಶಂ ನೆಲಸೆ ನಗರಿಯೊಂದಕ ಖ್ಯಾ
ತಿಯಿನೆಸೆದು ತೋರ್ಪುದುಜ್ಜಯಿ
ನಿಯೆಂಬ ಪೆಸರಿಂದವಂತಿವಿಷಯಾಂತರದೊಳ್                          ೧
ಇದು ಕೃತಯುಗಕ್ಕೆ ನೆಲೆಯೆನಿ
ಸಿದ ಬೇಂದವನಿಯೆಂದು ಬಂದಂಬು ಸು
ತ್ತಿದುದೆನಿಸಿ ನಗರಿಯಂ ಬಳ
ಸಿದುದು ರಸಾತಳಗಭೀರ ಪರಿಖಾವಳಯಂ                               ೨
ಭವನಿಕ್ಕೆದಾಣಮೆಂದೊಂ
ದು ವಿಶೇಷಪ್ರೀತಿಯಿಂದೆ ಕೈಲಾಸನಗೇಂ
ದ್ರವೆ ಬಳಸಿದುದೆಂಬಂತಿರೆ
ಧವಳಪ್ರಾಕಾರಮಲ್ಲಿ ಸೊಗಯಿಸಿ ತೋರ್ಕುಂ                             ೩
ಜಲಯನಗಸ್ತ್ಯನೀಂಟಲ್
ತೊಳಗಿದಪುವು ತಳದೊಳಖಿಳ ನಾನಾ ರತ್ನಂ
ಗಳೆನಲ್ಕೆ ಸಕಲರತ್ನಂ
ಗಳ ಪಸರದಿನೆಸೆದುವಲ್ಲಿ ವಿಪಣಿಪದಂಗಳ್                                ೪
ಸುರ ದನುಜ ಸಿದ್ಧ ವಿದ್ಯಾ
ಧರ ಕಿನ್ನರ ಪನ್ನಗೋಪಯುಕ್ತ ವಿಮಾನೋ
ತ್ಕರಮಲ್ಲಿ ಗಗನದಿಂದವ
ತರಿಸಿದುದೆನೆ ಚಿತ್ರಶಾಲೆಗಳ್ ಸೊಗಯಿಸುಗುಂ                          ೫
ಕ್ಷೀರಸಮುದ್ರಮಂಥನದಿಂದೆ ಪಾಂಡುರಮಂ ತಳೆದಿರ್ದ ಮಂದರಾ
ಕಾರಮನಾಂತು ಕಾಂಚನಮಯಾಮಳ ಸಾರಸಶೇಖರಾಗ್ರವಿ
ಸ್ತಾರಿ ಸಿತಧ್ವಜಂಗಳೆಲರಿಂ ನಿಮಿರಲ್ಕಮರಾಪಗಾಪಯ
ಪೂರಮನಾಂತ ಹೈಮನಗದಂತಿರೆ ದೇವಕುಲಂಗಳೊಪ್ಪುಗುಂ           ೬
೧. ಆವಂತಿಯೆಂಬ ದೇಶದಲ್ಲಿ ಉಜ್ಜಯನಿಯೆಂಬ ಪಟ್ಟಣವು ಶೋಭಿಸುತ್ತಿದೆ. ಅಲ್ಲಿ “ಮಹಾಕಾಲೇಶ್ವರ”ನೆಂಬ ಹೆಸರಿನಿಂದ ಪ್ರಸಿದ್ಧನಾದ ಪರಮೇಶ್ವರನು ಬಹಳ ಪ್ರೀತಿಯಿಂದ ಲಿಂಗರೂಪವನ್ನು ತಾಳಿ ನೆಲಸಿದ್ದಾನೆ. ಆದ್ದರಿಂದ ಆ ನಗರವು ಜಗತ್ತಿನಲ್ಲಿ ಸುಪ್ರಸಿದ್ಧವಾಗಿದೆ. ಟಿ. ಭರತಖಂಡದಲ್ಲಿ ಸುಪ್ರಸಿದ್ಧವಾಗಿರುವ ಹನ್ನೆರಡು ಜ್ಯೋತಿರ್ಲಿಂಗಗಳಲ್ಲಿ ಉಜ್ಜಯಿನಿಯ ಮಹಾಕಾಳೇಶ್ವರ ಲಿಂಗವೂ ಒಂದು. ಆದ್ದರಿಂದ ಅದು ಪುಣ್ಯಕ್ಷೇತ್ರವೆನಿಸಿ ಈಗಲೂ ದೊಡ್ಡ ಯಾತ್ರಾಸ್ಥಳವಾಗಿದೆ, ೨. ಪಾತಾಳದಷ್ಟು ಆಳವಾದ ಕಂದಕವು ಆ ಪಟ್ಟಣವನ್ನು ಸುತ್ತುವರಿದಿದೆ. ಈ ಪಟ್ಟಣವು ಕೃತಯುಗಕ್ಕೆ ಆಶ್ರಯಸ್ಥಾನವಾಗಿದೆ. ಅದರಿಂದ ಬೇರೊಂದು ಭೂಮಿಯೋ ಎಂಬಂತೆ ಕಾಣುತ್ತದೆ ಆದ್ದರಿಂದ ಬೇರೊಂದು ಸಮುದ್ರವೇ ಬಂದು ಇದನ್ನು ಸುತ್ತುಕೊಂಡಿದೆಯೊ ಎಂಬಂತೆ ಈ ಕಂದಕವು ಕಾಣುತ್ತಿದೆ.  ೩. ಇದು ಮಹಾಕಾಲನೆಂಬ ಹೆಸರಿನಿಂದ ಪ್ರಸಿದ್ಧನಾದ ಪರಮೇಶ್ವರನ ವಾಸಸ್ಥಾನವೆಂಬೊಂದು ಮಮತೆಯಿಂದ ಕೈಲಾಸಪರ್ವತವೇ ಬಂದು ಈ ಪುರವನ್ನು ಸುತ್ತುವರಿದಿದೆಯೋ ಎಂಬಂತೆ ಅದರ ಬಿಳುಪಾದ ಕೋಟೆಯು ಬಹಳ ಅಂದವಾಗಿ ಕಾಣಿಸುತ್ತಿದೆ. ೪. ಅಗಸ್ತ್ಯಮಹರ್ಷಿಯು ಸಮುದ್ರವನ್ನು ಕುಡಿದುಬಿಟ್ಟನಲ್ಲ, ಆಗ ಸಮುದ್ರದ ಅಡಿಯಲ್ಲಿರುವ ಬಗೆಬಗೆಯ ರತ್ನಗಳು ಹೊಳೆಯುತ್ತಿವೆಯೋ ಎಂಬಂತೆ ಕಾಣುವ ವ್ಯಾಪಾರಕ್ಕಾಗಿ ಹರಡಿರುವ ವಿಧವಿಧವಾದ ರತ್ನಗಳಿಂದ ಅಲ್ಲಿನ ಅಂಗಡಿಬೀದಿಗಳು ಶೋಭಿಸುತ್ತಿದ್ದವು. ೫. ದೇವತೆಗಳು, ದನುಜರು, ಸಿದ್ಧರು, ವಿದ್ಯಾಧರರು, ಕಿನ್ನರರು, ನಾಗರು ಮೊದಲಾದ ದೇವತೆಗಳಿಗೆ ಉಪಯುಕ್ತವಾದ ವಿಮಾನಗಳ ಸಾಲು ಆಕಾಶದಿಂದ ಭೂಮಿಗೆ ಇಳಿದುಬಂದಿದೆಯೋ ಎಂಬಂತೆ ಇರುವ ಚಿತ್ರಶಾಲೆಗಳು ರಂಜಿಸುತ್ತಿದ್ದವು. ೬. ಕ್ಷೀರಸಮುದ್ರವನ್ನು ಕಡೆಯುವುದರಿಂದ ಬೆಳ್ಳಗಾಗಿರುವ ಮಂದಪರ್ವತದಂತೆ ಅಲ್ಲಿನ ಧವಳವರ್ಣದ ದೇವಸ್ಥಾನಗಳು ಶೋಭಿಸುತ್ತಿದ್ದವು. ಅವುಗಳಿಗೆ
ವಿತತೋದಂಚತ್ಪತಾಕಾವಸನವಿಲಸಿತಂ ವಿದ್ರುಮೋತ್ತಂಭಿತಸ್ತಂ
ಭತತೋದ್ಯಚ್ಚಾಮರೌಘಾಂಚಿತಮನಿಲರಣತ್ಕಾಂತ ಸೌಭಾಗ್ಯ ಘಂಟಾ
ನ್ವಿತಮಾಗಿರ್ದೊಪ್ಪಮಂ ತಾಳ್ದಿದ ಮಕರಪತಾಕಾಳಿಯಿಂ ಕೋದು ದೇವಾ
ಯತನಂಗಳ್ ಸುತ್ತಲುಂ ಕತ್ತಲಿಸುವ ವನದಿಂ ರಂಜಿಸುತ್ತಿರ್ಪುವೆತ್ತಂ     ೭
ಮುರಜಧ್ವಾನಗಭೀರಮಪ್ಪ ರವದಿಂದಂ ರತ್ನಧಾರಾಗೃಹೋ
ತ್ಕರಧಾರಾಳಿಗಳಿಂದ್ರಚಾಪಲತಿಕಾಸಂದೋಹಮೆಂಬಂದದಿಂ
ಸುರಿಯಲ್ ಸೋಗೆಯ ಚೆಲ್ವು ಕಣ್ದದುದೋ ಪೇೞೆಂಬಿನಂ ಪೀಲಿಗಳ್
ತರದಿಂ ಕಣಳಿಸಲ್ಕೆ ನರ್ತಿಸುಗುಮುದ್ಯಾನಂಗಳೊಳ್ ಸೋಗೆಗಳ್       ೮
ಅನಿಮಿಷರಮಣೀಯಂಗಳ್
ವಿನಿದ್ರ ಕುಮುದಾಯುತೋಜ್ಜಳಂಗಳ್ ಕೇಳೀ
ವನದೊಳ್ ಸರೋವರಂಗಳ್
ನೆನೆಯಿಪುವು ಸಹಸ್ರನೇತ್ರನಯನೋತ್ಕರಮಂ                           ೯
ಮಿಸುಪ ಕದಳೀವನಂಗಳ
ಪಸುರಿಂ ಬಾಸಣಿಸಿ ದೆಸೆಗೆ ಪೊಸನುಣ್ಬೆಳಗಂ
ಪಸರಿಸುವ ದಂತವಲಭಿ
ಪ್ರಸರಂಗಳಿನೆಸೆದು ನಗರಿ ಸೊಗಯಿಸಿ ತೋರ್ಕುಂ                        ೧೦
ಪದಪಿಂದಂ ತಾಳ್ದಿ ನಿಂದಳ್ ಗಗನನದಿ ಮಹಾಕಾಳ ದೇವೋತ್ತಮಾಂಗಾ
ಗ್ರದೊಳೊಂಬೊಂದೀರ್ಷೆಯಿಂದಂ ಭ್ರುಕುಟಿಗಳಿವೆ ಪೊಣ್ಮುತ್ತಮಿರ್ದಪ್ಪುವೆಂಬಂ
ದದೆ ಮಾದ್ಯನ್ಮಾಳವೀ ಪೀವರಕುಚಕಲಶಾಲೋಲಕಲ್ಲೋಲದಿಂದಂ
ಪುದಿದೊಪ್ಪಂಬೆತ್ತ ಶಿಪ್ರಾನದಿ ಬಳಸಿರಲುಜ್ಜೈನಿ ಕಣಪ್ಪಿ ತೋರ್ಕುಂ        ೧೧
ಚಿನ್ನದಿಂದ ಮಾಡಿದ ನಿರ್ಮಲವಾದ ಹಾಗೂ ಶ್ರೇಷ್ಠವಾದ ಕಳಶಗಳಿದ್ದುವು. ಕಳಶಗಳ ಮೇಲೆ ಬಿಳಿ ಬಾವುಟಗಳು ಗಾಳಿಯಿಂದ ಅಳ್ಳಾಡುತ್ತಿದ್ದುವು. ಇದರಿಂದ ಆ ದೇವಾಲಯಗಳು ದೇವಗಂಗಾನದಿಯ ಪ್ರವಾಹಗಳಿಂದ ಕೂಡಿಕೊಂಡಿರುವ ಹಿಮಾಲಯ ಪರ್ವತದಂತೆ ರಂಜಿಸುತ್ತಿದ್ದವು. ೭. ಅಲ್ಲಿನ ದೇವಾಲಯಗಳು ಹಾರಾಡುವ ಅಗಲವಾದ ಬಾವುಟಗಳಿಂದ ಶೋಭಿಸುತ್ತಿದ್ದವು. ಕಂಭಗಳಿಗೆ ಬಿಗಿದುಕಟ್ಟಿರುವ ಹವಳಗಳಿಂದ ತುಂಬಿರುವ ಚಾಮರಗಳು ಮೇಲಕ್ಕೆ ಎದ್ದು ಕಾಣುತ್ತ ರಮಣೀಯವಾಗಿದ್ದುವು. ಅವುಗಳಿಗೆ ಮಂಗಳಸೂಚಕವಾದ ಗಂಟೆಗಳನ್ನು ಕಟ್ಟಿದ್ದರು. ಅವು ಗಾಳಿಯಿಂದ ಅಲ್ಲಾಡುತ್ತಾ ರಮ್ಯವಾಗಿ ದನಿಗೈಯುತ್ತಿದ್ದುವು ಮತ್ತು ಮೊಸಳೆಯ ಆಕಾರದಂತಿರುವ ಧ್ವಜಗಳಿಂದ ಕೂಡಿಕೊಂಡಿರುವ ಆ ದೇವಾಲಯಗಳು ಶೋಭಿಸುತ್ತಿದ್ದುವು. ದಟ್ಟವಾದ ದೇವೋದ್ಯಾನಗಳಿಂದ ಅವು ಸುತ್ತುವರಿಯಲ್ಪಟ್ಟಿದ್ದುವು. ೮. ಅಲ್ಲಿನ ಉದ್ಯಾನ ವನಗಳಲ್ಲಿ ರತ್ನನಿರ್ಮಿತವಾದ ಕಾರಂಜಿ ಮನೆಗಳಲ್ಲಿ ಮದ್ದಳೆಧ್ವನಿಯಂತೆ ಗಂಭೀರವಾಗಿ ಧ್ವನಿಗೈಯುತ್ತ ಜಲಧಾರೆಗಳು ಸುರಿಯುತ್ತಿದ್ದುವು. ಆ ಜಲಧಾರೆಗಳು (ಸೂರ್ಯನ ಕಿರಣಗಳ ಸಂಪರ್ಕವನ್ನು ಹೊಂದಿ) ಕಾಮನಬಿಲ್ಲೋ ಎಂಬ ಸಂಶಯವನ್ನು ಉಂಟುಮಾಡುತ್ತಿದ್ದುವು. ಇದರಿಂದ ಮಳೆಗಾಲವು ಪ್ರಾರಂಭವಾಯಿತೆಂಬ ಭ್ರಾಂತಿಯಿಂದ ನವಿಲುಗಳು ಕುಣಿಯುತ್ತಿದ್ದುವು. ಹೀಗೆ ಜಾಗರವಾಡುವಾಗ ಗರಿಗಳನ್ನು ಬಿಚ್ಚಿಕೊಂಡಿದ್ದವು. ಆಗ ಗರಿಯ ಸೊಬಗೇ ಕಣ್ಣು ತೆರೆದುಕೊಂಡಿರುವಂತೆ ಗರಿಯ ಕಣ್ಣುಗಳು ಶೋಭಿಸುತ್ತಿದ್ದುವು. ೯. ಅಲ್ಲಿನ ಕ್ರೀಡಾವನದಲ್ಲಿದ್ದ ಸರೋವರಗಳು ಇಂದ್ರನ ಸಾವಿರಾರು ಕಣ್ಣುಗಳನ್ನು ನೆನಪಿಗೆ ತರುತ್ತಿದ್ದುವು. ಹೇಗೆಂದರೆ, ಎರಡೂ “ಅನಿಮಿಷರಮಣೀಯಂಗಳ್” (೧. ಮೀನುಗಳಿಂದ ಸುಂದರವಾಗಿ, ೨. ರೆಪ್ಪೆಯಿಲ್ಲದೆ ಸುಂದರವಾಗಿ) ಇದ್ದುವು. ಹಾಗೆಯೆ ಎರಡೂ “ವಿನಿದ್ರ ಕುಮುದಾಯುತೋಜ್ವಳಂಗಳ್ (೧. ಇರಳಿರುವ ಅಸಂಖ್ಯಾತ ನೈದಿಲೆಗಳಿಂದ ಪ್ರಕಾಶಮಾನವಾಗಿ, ೨. ಅರಳಿರುವ ಅಸಂಖ್ಯಾತ ನೈದಿಲೆಗಳಂತೆ ಪ್ರಕಾಶಮಾನವಾಗಿ) ಶೋಭಿಸುತ್ತಿದ್ದುವು. ೧೦. ಆ ಪಟ್ಟಣವು ದಂತಮಯವಾದ ಚಂದ್ರಶಾಲೆಗಳಿಂದ ಕೂಡಿಕೊಂಡು ಸೊಗಸಾಗಿ ಕಾಣುತ್ತಿತ್ತು. ಆ ಚಂದ್ರಶಾಲೆಗಳ ಸುತ್ತಲೂ ಬಾಳೆಯ ಮರಗಳು ದಟ್ಟವಾಗಿ ಬೆಳೆದಿದ್ದುವು. ಅವುಗಳ ಹಸಿರುಕಾಂತಿಯಿಂದ ಮಿಳಿತವಾದ ಚಂದ್ರಶಾಲೆಗಳ ಧವಳಕಾಂತಿಯು ಸುತ್ತಲೂ ಪ್ರಸರಿಸಿತ್ತು. ೧೧. ಆ ಉಜ್ಜಯನೀನಗರದ ಸುತ್ತಲೂ ಸಿಪ್ರಾ ಎಂಬ ನದಿಯು ಹರಿಯುತ್ತಿದೆ. ಆ ನದಿಗೆ ಯೌವನದಿಂದ ಕೊಬ್ಬಿದ ಮಾಳವದೇಶದ ಮಹಿಳೆಯರು ಸ್ನಾನಕ್ಕಾಗಿ ಬರುತ್ತಿದ್ದರು. ಅವರ ತೋರಮೊಲೆಗಳಿಂದ ಆಲೋಡಿತವಾದ ಅಲೆಗಳು ಚಲಿಸುತ್ತಿದ್ದುವು. ಅವು ಗಂಗಾನದಿಯು
ತರದಿಂದಂ ವ್ಯೋಮದಿಂ ಬೆಳ್ಮುಗಿಲೊಗೆದುವೆನಲ್ ತೋರ್ಪ ಸೌಧಂಗಳೊಳ್ ಸುಂ
ದರಿಯರ್ ಪಾಡುತ್ತಿರಲ್ ಸೋಲ್ತವೊಲೆಳಸಿ ರಥಾಶ್ವವ್ರಜಂ ಮುಂದೆ ಮುಗ್ಗು
ತ್ತಿರೆ ಚಂಚದ್ವೈಜಯಂತೀಪಟವೆಳಲೆ ಮಹಾಕಾಳದೇವಂಗೆ ನಿಚ್ಚಂ
ಪಿರಿದುಂ ಸದ್ಭಕ್ತಿಯಿಂ ಬಂದೆಱಗುವ ತೆಱದಿಂ ತೋರ್ಪನಂಭೋಜಮಿತ್ರಂ          ೧೨
ಅಗಲವು ಚಕ್ರವಾಕಮಿಥುನಾವಳಿ ದೀಪನಿಕಾಯಕಾಂತಿಗಳ್
ಮಿಗಿಲೆನೆ ವಾರಕಾಂತೆಯರ ಭೂಷಣಕಾಂತಿಯ ಕೆಂಬಿಸಿಲ್ಗಳಾ
ವಗಮೆಸೆಯುತ್ತಿರಲ್ ವಿಷಮಬಾಣನ ತೀವ್ರ ಶರಾನಳಾರ್ಚಿಗಳ್
ತಗುಳ್ದುವೆನಲ್ಕೆ ತೋರ್ಪುವು ತಮಸ್ವಿನಿಗಳ್ ವಿಧುವಿಪ್ರಲಂಭದಿಂ                   ೧೩
ತೊಳಗುವ ಮಾಳವೀಮುಖ ಸರೋರುಹಕಾಂತಿಗೆ ಸೋಲ್ತ ಚಂದ್ರಮಂ
ಡಳದ ಕಳಂಕಮಂ ಕಳೆದಪಳ್ ನಗರೀಲಲಿತಾಂಗಿ ನಿಳ್ಕಿ ತೋ
ಳ್ಗಳಿನೆನೆ ಕೂಡೆ ಕಣಳಿಸಿ ತೋರ್ಪುವು ಮಂದನಿಶಾಸಮೀರ ಸಂ
ಚಳನಚಳದ್ದುಕೂಲಪಟಪಲ್ಲವರಾಜಿತ ಕೇತನಾಳಿಗಳ್                              ೧೪
ಎಳವೆಂಡಿರ್ ನೆಲೆವಾಡದೊ
ಳೆಳಸಿರೆ ನಡೆನೋಡಿ ಸೋಲ್ತವೊಲ್ ಚಂದ್ರಂ ಮಾ
ರ್ಪೊಳೆವ ನೆವದಿಂ ಪೊರಳ್ವಂ
ಮಳಯಜರಸಸಿಕ್ತ ರತ್ನಕುಟ್ಟಿಮತಳದೊಳ್                                         ೧೫
ವ|| ಮತ್ತಂ ತರಳತೆ ಹಾರಂಗಳೊಳ್ ದ್ವಂದ್ವವಿಯೋಗಂ ಜಕ್ಕವಕ್ಕಿಗಳೊಳ್ ವರ್ಣಪರೀಕ್ಷೆ ಕನಕಂಗಳೊಳ್ ಚಂಚಲತ್ವಂ ಧ್ವಜಪತಾಕೆಗಳೊಳ್ ಮಿತ್ರದ್ವೇಷಂ ಕುಮುದಂಗಳೊಳಲ್ಲದಿಲ್ಲಮೆಲ್ಲಿಯುಂ
ಸಂಭ್ರಮದಿಂದ ಮಹಾಕಾಳೇಶ್ವರನ ತಲೆಮೇಲೆ ಮೆರೆಯುತ್ತಿದ್ದಾಳಲ್ಲ! ಎಂಬ ಒಂದು ಸ್ತ್ರೀ ಸಹಜವಾದ ಅಸೂಯೆಯಿಂದ ಸಿಪ್ರಾನದಿಯು ತೋರ್ಪಡಿಸುತ್ತಿರುವ ಹುಬ್ಬುಗಂಟುಗಳೋ ಎಂಬಂತೆ ಕಾಣುತ್ತಿದ್ದುವು. ೧೨. ಅಲ್ಲಿನ ಆಕಾಶದಲ್ಲಿ ಬಿಳಿಮೋಡಗಳು ಗುಡ್ಡೆಗಟ್ಟಿಕೊಂಡು ನಿಂತಿವೆಯೋ ಎಂಬಂತೆ ಕಾಣುತ್ತಿರುವ ಶುಭ್ರವಾದ ಹಾಗೂ ಎತ್ತರವಾದ ಉಪ್ಪರಿಗೆ ಮನೆಗಳಲ್ಲಿ ಸುಂದರಿಯರು ಹಾಡುತ್ತಿದ್ದರು. ಅವರ ಸಂಗೀತಮಾಧುರ್ಯಕ್ಕೆ ಮನಸೋತು ಸೂರ್ಯನ ಕುದುರೆಗಳು ಕೆಳಮುಖವಾಗಿ ಬಗ್ಗುತ್ತಿದ್ದುವು. ಆಗ ಅಲ್ಲಾಡುತ್ತಿರುವ ಬಾವುಟದ ಬಟ್ಟೆಯು ಕೆಳಗೆ ಜೋಲಾಡುತ್ತಿತ್ತು. ಇದರಿಂದ ಸೂರ್ಯದೇವನು ಮಹಾಕಾಳೇಶ್ವರನಿಗೆ ಬಹಳ ಭಕ್ತಿಯಿಂದ ನಮಸ್ಕರಿಸುತ್ತಿರುವಂತೆ ತೋರುತ್ತಿತ್ತು. ೧೩. ಆ ಪಟ್ಟಣದಲ್ಲಿ ರಾತ್ರಿಯ ಕಾಲದಲ್ಲಿ ದೀಪದ ಬೆಳಕು ಅತ್ಯಕವಾಗಿ ಎಲ್ಲೆಲ್ಲೂ ಹರಡಿಕೊಂಡಿತ್ತು. ಇದರಿಂದ ಚಕ್ರವಾಕದಂಪತಿಗಳು ಸೂರ್ಯನು ಇನ್ನೂ ಮುಳುಗಿಲ್ಲವೆಂದು ಭಾವಿಸಿಕೊಂಡು ಒಂದನ್ನೊಂದು ಅಗಲುತ್ತಿರಲಿಲ್ಲ. ಅಲ್ಲಿನ ಸೂಳೆಯರ ಒಡವೆಗಳ ಕೆಂಬಿಸಿಲಿನಂತಿರುವ ಕಾಂತಿ ಒಂದೇ ಸಮನೆ ಹೊಮ್ಮುತ್ತಿರಲಾಗಿ ಚಂದ್ರನ ವಿರಹದಿಂದ ಪರಿತಪಿಸುತ್ತಿರುವ ರಾತ್ರಿಯು ಮನ್ಮಥನ ತೀವ್ರವಾದ ಬಾಣಾಗ್ನಿಯಿಂದ ಆವರಿಸಲ್ಪಟ್ಟಿರುವಂತೆ ಕಾಣುತ್ತಿತ್ತು. ಟಿ. ರಾತ್ರಿಯಲ್ಲಿ ಚಕ್ರವಾಕದಂಪತಿಗಳು ಒಂದನ್ನೊಂದು ಅಗಲಿ ವ್ಯಥೆಯನ್ನು ಅನುಭವಿಸುತ್ತವೆ ಎಂಬುದು ಕವಿಸಮಯ. ೧೪. ಆ ಪಟ್ಟಣದಲ್ಲಿ ರಾತ್ರಿಯ ವೇಳೆಯಲ್ಲಿ ಗಾಳಿಯ ಬೀಸುವಿಕೆಯಿಂದ ಚಿಗುರಿನಂತೆ ನವಿರಾದ ಬಾವುಟದ ಬಟ್ಟೆಗಳು ಅಳ್ಳಾಡುತ್ತಿದ್ದುವು. ಇದನ್ನು ನೋಡಿದರೆ, ಈ ನಗರಿಯೆಂಬ ಮಹಿಳೆಯು ತನ್ನ ಪಟ್ಟಣದಲ್ಲಿ ವಾಸಿಸುತ್ತಿರುವ ಮಾಳವಸುಂದರಿಯರ ಮುಖಕಮಲದ ಶೋಭೆಗೆ ಸೋತು ಕಳಂಕವನ್ನು ಹೊಂದಿರುವ ಚಂದ್ರನ ಆ ಕಳಂಕವನ್ನು ತನ್ನ ತೋಳುಗಳನ್ನು ಚಾಚಿ ಒರೆಸುತ್ತಿದ್ದಾಳೋ ಎಂಬಂತೆ ಕಾಣುತ್ತಿತ್ತು.
೧೫. ಅಲ್ಲಿ ಗಂಧೋದಕವನ್ನು ಚಿಮುಕಿಸಿ, ರತ್ನದ ನೆಲೆಗಟ್ಟುಗಳನ್ನು ಸ್ವಚ್ಛಗೊಳಿಸಿದ್ದರು. ಅವುಗಳಲ್ಲಿ ಚಂದ್ರನ ಬಿಂಬವು ಪ್ರತಿಬಿಂಬಿಸಿತ್ತು. ಇದರಿಂದ ಅಲ್ಲಿನ ಮಹಡಿಗಳಲ್ಲಿ ಮಂಡಿಸಿರುವ ತರುಣಿಯರ ಚೆಲುವಿಗೆ ಪರವಶನಾದ ಚಂದ್ರನು ಕೆಳಗೆ ಬಂದು ಅವರ ಪಾದತಳದಲ್ಲಿ ಹೊರಳಾಡುತ್ತಿದ್ದಾನೋ ಎಂಬಂತೆ ಕಾಣುತ್ತಿತ್ತು. ವ|| ತರಳತೆಯು (೧. ಮಧ್ಯಮಣಿಯಿರುವಿಕೆ, ೨. ಚಪಲಸ್ವಭಾವ) ಹಾರದಲ್ಲಿ ಮಾತ್ರ ಇತ್ತು. ದ್ವಂದ್ವವಿಯೋಗವು (೧. ಹೆಣ್ಣು ಗಂಡು ಪಕ್ಷಿಗಳ ಅಗಲುವಿಕೆ, ೨. ಗಂಡ ಹೆಂಡಿರ ವಿರಹ) ಚಕ್ರವಾಕಪಕ್ಷಿಗಳಲ್ಲಿ ಮಾತ್ರ ಇತ್ತು. ವರ್ಣಪರೀಕ್ಷೆಯು (೧. ಬಣ್ಣವನ್ನು ಒರೆಹಚ್ಚುವುದು. ೨. ಇವನು ಶುದ್ಧಜಾತಿಯವನೆ, ಅಲ್ಲವೆ ಎಂಬ ಚರ್ಚೆ) ಚಿನ್ನದಲ್ಲಿ ಮಾತ್ರ ಇತ್ತು. ಚಂಚಲತ್ವವು (೧. ಅಲುಗಾಡುವಿಕೆ, ೨. ಚಪಲಸ್ವಭಾವ) ಬಾವುಟದಲ್ಲಿ ಮಾತ್ರ ಇತ್ತು. ಮಿತ್ರದ್ವೇಷವು (೧. ಸೂರ್ಯನ ಮೇಲೆ ದ್ವೇಷ, ೨. ಸ್ನೇಹಿತರ ಮೇಲೆ ವೈರ) ಕನ್ನೆ ದಿಲೆಗಳಲ್ಲಿ ಮಾತ್ರ ಇತ್ತು. ಈ ಪಟ್ಟಣದಲ್ಲಿ ಇನ್ನು ಎಲ್ಲೂ ಇರಲಿಲ್ಲ.
ಸ್ಮರಭಸ್ಮಾಲಂಕೃತಾಂಗಂ ರತಿವಲಯಸಮಭ್ಯರ್ಚಿತಾಂಘ್ರಿದ್ವಯಂ ಭೀ
ಕರಶೂಲೋದ್ದಾರಿತಾಂಧಾಸುರ ನಗತನಯಾನೂಪುರೋದ್ಘೃಷ್ಟಜೂಟಂ
ಸುರವಂದ್ಯಂ ಸಂದಂ ಕೈಲಾಸಮುಮನಿಳಿಸಿ ನಿಂದಂ ಮಹಾಕಾಳನಾಮಂ
ಗಿರಿಶಂ ತಾನೆಂದೊಡುಜ್ಜೈನಿಯ ಮಹಿಮೆಯನೇಂ ಬಣ್ಣಿಸಲ್ ಬಲ್ಲನಾವಂ             ೧೬
ವ|| ಅಂತಾ ನಗರಿಯೊಳ್ ನೃಗ ನಹುಷ ಯಯಾತಿ ದುಂದುಮಾರ ಭಗೀರಥಪ್ರತಿಮನುಂ ನಿಜಭುಜಾರ್ಜಿತ ಭೂಮಂಡಲನುಂ ಫಲಿತಶಕ್ತಿತ್ರಯನುಂ ನೀತಿಶಾಸ್ತ್ರಾಭಿಪ್ರಾಯಬುದ್ಧಿಯುಮಗತ ಧರ್ಮಶಾಸ್ತ್ರನುಮನೇಕಸಪ್ತತಂತು ಪೂತಮೂರ್ತಿಯುಮುಪಶಮಿತಜಗದು ಪಪ್ಲವನುಮೆನಿಸಿ ಮಕರಧ್ವಜನಂತೆ ಸದಾಸನ್ನವಿಗ್ರಹನುಂ ದಶರಥನಂತೆ ಸುಮಿತ್ರೋಪೇತನುಂ ನಾಗರಾಜನಂತೆ ಕ್ಷಮಾಗುರುವುಂ ನರ್ಮದಾಪ್ರವಾಹದಂತೆ ಮಹಾವಂಶಪ್ರಭವನುಂ ಧರ್ಮಾವತಾರನುಂ ಪುರುಷೋತ್ತಮಪ್ರತಿನಿಯುಮೆನಿಸಿದ ತಾರಾಪೀಡನಿರ್ಪನಾತನ ಮಹಿಮೆಯಂ ಪೇೞ್ವೊಡೆ
ಬಿಸುಟು ಸರೋಜಿನಿಗಳನೇ
ಳಿಸಿ ಮಾಧವವಿಪುಳವಕ್ಷಮಂ ವೀರನೃಪ
ವ್ಯಸನದಿನಾ ನೃಪನೊಳ್ ಸಂ
ತಸದಿಂದಂ ರಾಜ್ಯಲಕ್ಷಿ  ಸಲೆ ನೆಲಸಿರ್ಪಳ್                             ೧೭
ರಾವಣನೊತ್ತಿ ಕಿೞ್ತ ರಜತಾದ್ರಿಯನಶ್ರಮದಿಂದವಾ ಮಹಾ
ದೇವನದೆಂತು ಮುನ್ನಿರಿಸಿದಂ ಸ್ಥಿರಮಾಗಿರಲಂತಶೇಷ ದೋ
ಷಾವಿಳಮಪ್ಪದೊಂದು ಕಲಿಕಾಲಮದಾದಮೆ ಕೀೞ್ತ ಧರ್ಮಮಂ
ಭೂವರನಾವಗಂ ನಿಲಿಸಿದಂ ನಿಖಿಲಾವನಿರಕ್ಷಣಕ್ಷಮಂ                    ೧೮
೧೬. ಮನ್ಮಥನ ಬೂದಿಯಿಂದ ಅಲಂಕರಿಸಲ್ಪಟ್ಟ ದೇಹವುಳ್ಳ, (ಅಂಗಲಾಚಿ ಬೇಡುತ್ತಿರುವ) ರತಿಯ ಕೈಯಿಂದ ಜಾರುತ್ತಿರುವ ಬಳೆಗಳಿಂದ ಪೂಜಿಸಲ್ಪಟ್ಟ ಪಾದಗಳುಳ್ಳ, ಭಯಂಕರವಾದ ಶೂಲದಿಂದ ಅಂಧಕಾಸುರನನ್ನು ಸೀಳಿದ, (ಪ್ರಣಯಕಲಹದಿಂದ ಮುನಿಸಿ ಕೊಂಡಿರುವ ಪಾರ್ವತಿಯನ್ನು ಸಮಾಧಾನಪಡಿಸಲು ಕಾಲಿಗೆ ಬಿದ್ದಾಗ) ಅವಳ ಕಾಲುಗಡಗದಿಂದ ಮರ್ದಿಸಲ್ಪಟ್ಟ ಜಡೆಗಂಟುಳ್ಳ ದೇವತೆಗಳಿಂದ ನಮಸ್ಕರಿಸಲ್ಪಡುವ ಮಹಾಕಾಳೇಶ್ವರನೆಂಬ ಹೆಸರುಳ್ಳ ಪರಮೇಶ್ವರನ ಕೈಲಾಸವೇ ಕೀಳು ಎಂದು ಭಾವಿಸಿ ಇಲ್ಲಿಗೆ ಬಂದು ನೆಲಸಿದ್ದಾನೆ ಎಂದ ಬಳಿಕ ಈ ಉಜ್ಜಯನಿಯ ಮಹಿಮೆಯನ್ನು ವರ್ಣಿಸಲು ಯಾರಿಗೆ ತಾನೆ ಸಾಧ್ಯವಾದೀತು? ವ|| ಹಾಗಿರುವ ಆ ಪಟ್ಟಣದಲ್ಲಿ ನೃಗ, ನಹುಷ, ಯಯಾತಿ, ದುಂದುಮಾರ, ಭಗೀರಥರಿಗೆ ಸಮಾನನಾದ, ತನ್ನ ಬಾಹುಬಲದಿಂದಲೇ ಭೂಮಂಡಲವನ್ನೆಲ್ಲಾ ಗೆದ್ದಿರುವ, ಪ್ರಭುಶಕ್ತಿ, ಮಂತ್ರಶಕ್ತಿ, ಉತ್ಸಾಹಶಕ್ತಿಗಳೆಂಬ ಮೂರು ಶಕ್ತಿಗಳ ಫಲವನ್ನು ಚೆನ್ನಾಗಿ ಅನುಭವಿಸುತ್ತಿರುವ, ನೀತಿಶಾಸ್ತ್ರಗಳಿಗೆ ಅನುಸಾರವಾದ ಬುದ್ಧಿಯುಳ್ಳ, ಧರ್ಮಶಾಸ್ತ್ರಗಳನ್ನು ಚೆನ್ನಾಗಿ ತಿಳಿದುಕೊಂಡಿರುವ, ಅನೇಕ ಯಜ್ಞಯಾಗಗಳನ್ನು ಮಾಡುವುದರಿಂದ ಪರಿಶುದ್ಧವಾದ ದೇಹವುಳ್ಳ, ಜಗತ್ತಿನ ಕಷ್ಟಕೋಟಲೆಗಳನ್ನು ಪರಿಹರಿಸುವ ಮಹಾನುಭಾವನಾದ ತಾರಾಪೀಡನೆಂಬ ಮಹಾರಾಜನಿದ್ದನು. ಅವನು ಮನ್ಮಥನಂತೆ “ಸದಾಸನ್ನವಿಗ್ರಹ” (೧. ಯಾವಾಗಲೂ ಯುದ್ಧವಿಲ್ಲದವನು, ೨. ಯಾವಾಗಲೂ ಶರೀರವಿಲ್ಲದವನು)ನಾಗಿದ್ದನು. ದಶರಥನಂತೆ “ಸುಮಿತ್ರೋಪೇತ” (೧. ಒಳ್ಳೆಯ ಸ್ನೇಹಿತರಿಂದ ಕೂಡಿಕೊಂಡವನು, ೨. ಸುಮಿತ್ರೆಯೆಂಬ ರಾಣಿಯಿಂದ ಕೂಡಿಕೊಂಡವನು)ನಾಗಿದ್ದನು. ಆದಿಶೇಷನಂತೆ “ಕ್ಷಮಾಗುರು” (೧. ತಾಳ್ಮೆಯಿಂದ ಹಿರಿಮೆಯನ್ನು ಗಳಿಸಿದವನು,
೨. ಭೂಮಿಯನ್ನು ತಲೆಯ ಮೇಲೆ ಹೊತ್ತಿರುವುದರಿಂದ ಬಹಳ ತೂಕವುಳ್ಳವನು)ವಾಗಿದ್ದನು. ನರ್ಮದಾಪ್ರವಾಹದಂತೆ “ಮಹಾವಂಶ ಪ್ರಭವ” (೧. ದೊಡ್ಡವಂಶದಲ್ಲಿ ಹುಟ್ಟಿದವನು, ೨. ದೊಡ್ಡ ಬಿದಿರುಮಳೆಯಿಂದ ಹೊರಡುವುದು)ನಾಗಿದ್ದನು. ಮತ್ತು ಈ ಮಹಾರಾಜನು ಧರ್ಮಪುರುಷನ ಅವತಾರವೋ ಎಂಬಂತಿದ್ದನು. ಶ್ರೀಮನ್ನಾರಾಯಣನ ಪ್ರತಿನಿಯೆನಿಸಿಕೊಂಡಿದ್ದನು. ಅವನ ಮಹಿಮೆಯನ್ನು ಬಣ್ಣಿಸಬೇಕಾದರೆ, ೧೭. ರಾಜಲಕ್ಷಿ ಯು ಪರಾಕ್ರಮಶಾಲಿಯಾದ ರಾಜನನ್ನು ಆಶ್ರಯಿಸಬೇಕೆಂಬ ಆಸಕ್ತಿಯಿಂದ ತಾನು ವಾಸವಾಗಿದ್ದ ಕಮಲವನ್ನು ಬಿಟ್ಟು ಶ್ರೀಮನ್ನಾರಾಯಣನ ವಿಸ್ತಾರವಾದ ವಕ್ಷಸ್ಥಳವನ್ನೂ ತಿರಸ್ಕರಿಸಿ ಈ ಮಹಾರಾಜನಲ್ಲಿ ಬಹಳ ಸಂತೋಷದಿಂದ ಸ್ಥಿರವಾಗಿ ನೆಲೆಸಿದ್ದಾಳೆ. ಟಿ. ರಾಜ್ಯಸಂಪತ್ತನ್ನು ಅದರ ಅದೇವತೆಯಾದ ಲಕ್ಷಿ ಯೊಂದಿಗೆ ಅಭೇದಮಾಡಿ ವರ್ಣಿಸಿದ್ದಾನೆ.
೧೮. ಹಿಂದೆ ರಾವಣನು ಕೈಲಾಸಪರ್ವತವನ್ನು ಕಿತ್ತು ಎತ್ತಿದನು. ಪರಮೇಶ್ವರನು ಅನಾಯಾಸವಾಗಿ ರಾವಣನ ಸೊಕ್ಕನ್ನು ಅಡಗಿಸಿ ಮೊದಲಿನಂತೆಯೇ ಅದನ್ನು ಸ್ಥಿರವಾಗಿರುವಂತೆ ನಿಲ್ಲಿಸಿದನು. ಅದೇ ರೀತಿ ಸಮಸ್ತ ಭೂಮಂಡಲವನ್ನೂ ಆಳಲು ಸಮರ್ಥನಾದ ತಾರಾಪೀಡನು ಬಹಳ ಪಾಪದಿಂದ ಕಲುಷಿತವಾದ ಕಲಿಕಾಲವು ಕಿತ್ತು ಹಾಕಿರುವ ಧರ್ಮವನ್ನು ಶಾಶ್ವತವಾಗಿ ಸ್ಥಿರವಾಗಿ ನಿಲ್ಲುವಂತೆ
ಪತಿಯಗಲ್ದ ವೇಗದಿಂ ದು
ಖಿತೆಯಾಗಿರೆ ಕಂಡು ಕರುಣವಗ್ಗಲಿಸಲುಮಾ
ಪತಿ ಪಡೆದಂ ಮತ್ತಂ ರತಿ
ಪತಿಯನೆನುತ್ತಿರ್ಪುದವನಿ ಜಗದಪತಿಯಂ                       ೧೯
ದಿನಪೇಂದುಪ್ರಚಯಾದ್ರಿಯಿಂದೆ ಜಳದೇವೀವಂದ್ಯರಾಮಕ್ರಮಾಂ
ಕನಿಕಾಯಂಚಿತಸೇತು ಚಕ್ರಧರಕೇಯೂರದ್ವೇಯೋದ್ಘ ಷ್ಟಮಂ
ಥನಶೈಲಂ ಧನದಾಂಗನಾಭರಣಲಕ್ಷಿ ಚಂಕನದ್ಗಂಧಮಾ
ದನಮೆಂಬಿಂತಿವು ಮೇರೆಯಾಗೆ ತಳೆದಂ ಭೂಚಕ್ರಮಂ ಭೂಭುಜಂ        ೨೦
ಮಂದರಗಿರೀಂದ್ರನಿಂದೊಗೆ
ತಂದ ಸುಧಾಸಿಂಧುಲೇಖೆಯೆನೆ ನಿಖಿಳ ಜಗ
ನ್ಮಂಡಳಮಂ ಧವಳಿಸಿದ
ತ್ತಿಂದೂಜ್ವಳಕೀರ್ತಿ ಕೀರ್ತಿನಾರಾಯಣನಾ                      ೨೧
ವನನಿಪರೀತ ವಿಶ್ವಾ
ವನಿಪತಿಯ ಮಹಾಪ್ರತಾಪದಿಂ ಜೀರ್ದಪಳೆಂ
ಬಿನೆಗಂ ಛತ್ರಚ್ಛಾಯೆಯ
ನಿನಿಸಗಲದೆ ರಾಜ್ಯಲಕ್ಷಿ  ಸಲೆ ನೆಲಸಿರ್ಪಳ್                   ೨೨
ವ|| ಅಂತಾ ನರೇಂದ್ರನರಸುತನದೊಳ್ ವಿಪಕ್ಷತೆ ಗಿರಿಗಳೊಳ್ ಪರತ್ವಂ ಪ್ರತ್ಯಯಂಗಳೊಳ್ ಇದಿರಪ್ಪುದು ಕನ್ನಡಿಯೊಳ್ ದುರ್ಗಾಶ್ರಯಂ ಶೂಲಪಾಣಿಯೊಳ್ ಉದ್ವೃತ್ತತೆ ಧ್ವಜಂಗಳೊಳ್ ದುಶ್ಶಾಸನಾಪರಾಧಂ ಭಾರತದೊಳ್ ದಂಡಗ್ರಹಣಂ ವಯಪರಿಣತಿಯೊಳ್ ವಕ್ರತೆ ವನಿತಾಕುಚಪತ್ರಂಗಳೊಳ್ ಬಂಧನಂ ಕುಸುಮಂಗಳೊಳ್ ತುಲಾರೋಹಣಂ ಗ್ರಹಂಗಳೊಳ್ ಆಯತಿಭಂಗಂ ಕೇಶನಖಂಗಳೊಳ್
ಮಾಡಿದ್ದಾನೆ. ೧೯. ಗಂಡನಾದ ಮನ್ಮಥನನ್ನು ಸುಟ್ಟುಹಾಕಲು ಪತಿಯ ವಿರಹದ ಅಳಲಿನಿಂದ ದುಖಿತೆಯಾದ ರತಿಯನ್ನು ನೋಡಿ ಕರುಣೆಯು ಉಕ್ಕಿ ಬರಲು ಆ ಗೌರೀಪತಿಯು ಬೇರೊಬ್ಬ ಮದನನನ್ನು ಸೃಷ್ಟಿಮಾಡಿದ್ದಾನೋ ಎಂದು ಆ ರಾಜನನ್ನು ನೋಡಿದ ಜನರು ಭಾವಿಸುತ್ತಿದ್ದರು. ೨೦. ಪೂರ್ವದಿಕ್ಕಿನಲ್ಲಿ ಸೂರ್ಯ ಚಂದ್ರರು ಉದಯಿಸುವ ಬೆಟ್ಟವೂ (ಉದಯಪರ್ವತವು) ದಕ್ಷಿಣದಲ್ಲಿ ಸಮುದ್ರದೇವತೆಯಿಂದ ನಮಸ್ಕರಿಸಲ್ಪಡುವ ಶ್ರೀರಾಮನ ಹೆಜ್ಜೆಯ ಗುರುತುಗಳಿಂದ ರಮ್ಯವಾದ ಸೇತುವೆಯೂ, ಪಶ್ಚಿಮದಲ್ಲಿ ಸಮುದ್ರವನ್ನು ಕಡೆಯುವಾಗ ಶ್ರೀಮನ್ನಾರಾಯಣನ ತೋಳುಬಂದಿಗಳಿಂದ ತೀಡಲ್ಪಟ್ಟ ಮಂದರಪರ್ವತವೂ, ಉತ್ತರದಲ್ಲಿ ಕುಬೇರನ ಮಹಿಳೆಯರ ಆಭರಣಗಳ ಸಂಪತ್ತಿನಿಂದ ಹೊಳೆಯುತ್ತಿರುವ ಗಂಧಮಾದನಪರ್ವತವೂ ಎಲ್ಲೆಯಾಗಿರುವ ಭೂಮಂಡಲವನ್ನು ಆ ಚಕ್ರವರ್ತಿಯು ಆಳುತ್ತಿದ್ದನು. ೨೧. ಮಂದರಪರ್ವತದ ಕಡೆತದಿಂದ ಹುಟ್ಟಿದ ಚಂದ್ರನ ಕಳೆಯೋ ಎಂಬಂತಿರುವ, ವಿಷ್ಣುವಿನಂತೆ ಕೀರ್ತಿಶಾಲಿಯಾದ ಈ ರಾಜನೆ ಚಂದ್ರನಂತೆ ಬೆಳಗುವ ಕೀರ್ತಿಯು ಈ ಭೂಮಂಡಲವನ್ನೆಲ್ಲಾ ಬೆಳ್ಳಗಾಗಿಸಿತ್ತು. ೨೨. ಸಮುದ್ರದಿಂದ ಸುತ್ತುವರಿಯಲ್ಪಟ್ಟಿರುವ ಈ ಭೂಮಂಡಲಕ್ಕೆ ಅಪತಿಯಾದ ಆ ಮಹಾರಾಜನ ಮಹಾಪ್ರತಾಪವೆಂಬ ಬಿಸಿಲಿನಿಂದ ಹೆದರುತ್ತಾಳೋ ಎಂಬಂತೆ ರಾಜ್ಯಲಕ್ಷಿ ಯು ಅವನ ಬಿಳಿಯ ಕೊಡೆಯ ನೆರಳನ್ನು ಸ್ವಲ್ಪವೂ ಅಗಲದೆ ಚೆನ್ನಾಗಿ ನೆಲೆಸಿದ್ದಳು. ವ|| ಮತ್ತು ಆ ರಾಜನ ರಾಜ್ಯಭಾಗದಲ್ಲಿ “ವಿಪಕ್ಷತೆಯು” (೧. ರೆಕ್ಕೆಗಳಿಲ್ಲದಿರುವಿಕೆ, ೧. ಶತ್ರುತ್ವ) ಪರ್ವತಗಳಲ್ಲಿ ಮಾತ್ರ ಇತ್ತು. “ಪರತ್ವವು” (೧. ಪ್ರಕೃತಿಯ ಮುಂದೆ ಇರುವಿಕೆ,
೨. ಪರಕೀಯವೆಂಬ ಭಾವನೆ) ಅನ್ನು, ಇಂದ ಮುಂತಾದ ಪ್ರತ್ಯಯಗಳಲ್ಲಿ ಮಾತ್ರ ಇತ್ತು. “ಇದಿರಪ್ಪುದು” (೧. ಎದುರಾಗಿ ನಿಲ್ಲುವುದು, ೨. ಎದುರಿಸಿ ನಿಲ್ಲುವುದು) ಕನ್ನಡಿಯಲ್ಲಿ ಮಾತ್ರ ಇತ್ತು. “ದುರ್ಗಾಶ್ರಯವು” (೧. ಪಾರ್ವತಿಯ ಜೊತೆಯಲ್ಲಿರುವಿಕೆ, ೨. ಕೋಟೆಯನ್ನು ಆಶ್ರಯಿಸುವುದು) ಶಿವನಲ್ಲಿ ಮಾತ್ರ ಇತ್ತು. “ಉದ್ವೃತ್ತತೆಯು” (೧. ಎತ್ತರವಾಗಿ ಇರುವಿಕೆ, ೨. ನೀತಿಯನ್ನು ಬಿಟ್ಟು ಇರುವಿಕೆ) ಬಾವುಟಗಳಲ್ಲಿ ಮಾತ್ರ ಇತ್ತು. “ದುಶ್ಶಾಸನಾಪರಾಧವು” (೧. ದುಶ್ಶಾಸನನು ಮಾಡಿದ ತಪ್ಪು, ೨. ಕೆಟ್ಟ ಆಳಿಕೆಯ ದೋಷವು) ಮಹಾಭಾರತದಲ್ಲಿ ಮಾತ್ರ ಇತ್ತು. “ದಂಡಗ್ರಹಣವು” (೧. ಕೋಲು ಹಿಡಿಯುವುದು, ೨. ಶಿಕ್ಷೆ ವಿಸುವುದು) ಮುಪ್ಪಿನಲ್ಲಿ ಮಾತ್ರ ಇತ್ತು. “ವಕ್ರತೆಯು” (೧. ಡೊಂಕು ಡೊಂಕಾಗಿರುವಿಕೆ, ೨. ಕುಟಿಲಸ್ವಭಾವ) ಹೆಂಗಸರ ಸ್ತನಗಳ ಮೇಲೆ ಬರೆದಿರುವ ಚಿತ್ರರಚನೆಯಲ್ಲಿ ಮಾತ್ರ ಇತ್ತು. “ಬಂಧನವು” (೧. ಕಟ್ಟುವುದು, ೨. ಸೆರೆಹಿಡಿಯುವುದು) ಹೂವುಗಳಲ್ಲಿ ಮಾತ್ರ ಇತ್ತು. “ತುಲಾರೋಹಣವು”
(೧. ತುಲಾರಾಶಿಗೆ ಬರುವಿಕೆ, ೨. ಅಪರಾಯೋ ಅಲ್ಲವೋ ಎಂಬುದನ್ನು ಗೊತ್ತುಪಡಿಸಲು ತಕ್ಕಡಿಯಲ್ಲಿ ಕೂರಿಸಿ ತೂಗುವಿಕೆ)
ಮಲಿನಾಂಬರತ್ವಂ ಜಲದಾಗಮದೊಳ್ ತಾರಕೋದ್ಧರಣಂ ಕುಮಾರಸ್ತುತಿಯೊಳ್ ಗ್ರಹಣಂ ಚಂದ್ರಾರ್ಕರೊಳ್ ಶೂನ್ಯಗೃಹದರ್ಶನಂ ನೆತ್ತದೊಳಲ್ಲದಿಲ್ಲವೆಲ್ಲಿಯುಂ
ಆ ತಾರಾಪೀಡಭೂಭೃತ್ಪತಿಗೆ ಸಕಳಶಾಸ್ತ್ರಾನ್ವಿತಂ ವಿಪ್ರವಂಶ
ಖ್ಯಾತಂ ನೀತಿಪ್ರಯೋಗಪ್ರಭು ನಿಖಿಳ ದಯೋದಾರ ಗಾಂಭೀರ್ಯನಾ ಬಾ
ಲ್ಯಾತಿಪ್ರೇಮಾರ್ದ್ರಚಿತ್ತಂ ನಿಶಿತಮತಿ ಮಹಾಸತ್ವವೃತ್ತಂ ತ್ರಿವರ್ಗೋ
ಪೇತಂ ಪಾಡ್ಗುಣ್ಯಶೀಲಂ ವರಬುಧನಿವಹಸ್ತೋತ್ರಪಾತ್ರಂ ಪ್ರಶಸ್ತಂ         ೨೩
ರಾಮಂಗೆ ಕುಶಿಕತನಯಂ
ವೈಮಾನಿಕನಾಯಕಂಗೆ ವಾಚಸ್ಪತಿಯಾ
ಭೀಮಂಗೆ ದಮನನೆನೆ ನಿ
ಸ್ಸೀಮಗುಣಂ ಮಂತ್ರಿಯೆನಿಸಿದಂ ಶುಕನಾಸಂ           ೨೪
ನರಕೋಗ್ರಾಸುರ ಶಾತಶಸ್ತ್ರನಿವಹೋದಗ್ರಪ್ರಹಾರಾತಿ ಭೀ
ಕರಮುಂ ಮಂದರಘರ್ಷಣಾತಿಕಠಿಣೋತ್ತುಂಗಾಸಪೀಠಾತಿಬಂ
ಧುರಮುಂ ತಾನೆನಿಸಿರ್ದ ವಿಷ್ಣುವಿನ ವಕ್ಷೋಭಾಗದೊಳ್ ನಿಂದಳಂ
ಸಿರಿಯಂ ತರ್ಪುದದಾವಗಾನಮೆನಿಕುಂ ಪ್ರಜ್ಞಾಬಳಂ ಮಂತ್ರಿಯಾ          ೨೫
ವ|| ಅಂತಾ ಮಂತ್ರಿಯೊಳ್ ಸಕಲ ರಾಜ್ಯಭಾರಮಂ ತಾರಾಪೀಡಂ ನಿಲಿಸಿ ನವಯವ್ವನೋಚಿತ ಸುಖೋನ್ಮುಖನಾದನೆಂತೆನೆ
ಪುಳಕನಿತಾಂತ ಜರ್ಝರಿತಕರ್ಣವತಂಸೆಯರಪ್ಪ ಕಾಂತೆಯ
ರ್ಕಳ ದರಹಾಸಚಂದನರಸಾಭಿಷವಂ ಮಣಿಭೂಷಣಾಂಶು ಸಂ
ಕುಳ ಪಟವಾಸರೇಣುತತಿ ಬಾಹುಲತಾದೃಢಬಂಧಮೀಕ್ಷಣೋ
ತ್ಪಳಹರಿ ತನ್ನೊಳೊಪ್ಪೆ ತಳೆದಂ ಮದನೋತ್ಸವಮಂ ಮಹೀಭುಜಂ       ೨೬
ಗ್ರಹಗಳಲ್ಲಿ ಮಾತ್ರ ಇತ್ತು. “ಆಯತಿಭಂಗವು” (೧. ಬೆಳೆಯುವುದನ್ನು ಕತ್ತರಿಸುವುದು, ೨. ಭವಿಷ್ಯದ ಸುಖವನ್ನು ಕೆಡಿಸುವುದು) ಕೂದಲು ಉಗುರುಗಳಲ್ಲಿ ಮಾತ್ರ ಇತ್ತು. “ಮಲಿನಾಂಬರತ್ವವು” (೧. ಆಕಾಶವು ಕಾಂತಿಹೀನವಾಗಿರುವಿಕೆ, ೨. ಕೊಳಕು ಬಟ್ಟೆಯನ್ನು ಹಾಕಿಕೊಂಡಿರುವುದು) ಮಳೆಗಾಲದಲ್ಲಿ ಮಾತ್ರ ಇತ್ತು. “ತಾರಕೋದ್ಧರಣ” (೧. ತಾರಕಾಸುರನನ್ನು ಕೊಲ್ಲುವುದು, ೨. ಅಪರಾಧಕ್ಕಾಗಿ ಕಣ್ಣುಗುಡ್ಡೆ ಕೀಳಿಸುವುದು) ಕುಮಾರಸ್ವಾಮಿಯ ಸ್ತೋತ್ರದಲ್ಲಿ ಮಾತ್ರ ಇತ್ತು. “ಗ್ರಹಣವು” (೧. ರಾಹುಕೇತುಗಳು ಹಿಡಿಯುವುದು, ೨. ಸೆರೆಹಿಡಿಯುವುದು) ಸೂರ್ಯ ಚಂದ್ರರಲ್ಲಿ ಮಾತ್ರ ಇತ್ತು. “ಶೂನ್ಯಗೃಹದರ್ಶನವು” (೧. ಖಾಲಿ ಮನೆಯನ್ನು ನೋಡುವುದು, ೨. ಹಾಳುಬಿದ್ದ ಮನೆಯನ್ನು ನೋಡುವುದು) ಪಗಡೆ ಆಟದಲ್ಲಿ ಮಾತ್ರ ಇತ್ತು. ದೇಶದಲ್ಲಿ ಇನ್ನೆಲ್ಲಿಯೂ ಇರಲಿಲ್ಲ. ೨೩. ಆ ತಾರಾಪೀಡಚಕ್ರವರ್ತಿಗೆ ಸಕಲಶಾಸ್ತ್ರಪ್ರವೀಣನಾದ, ಪ್ರಸಿದ್ಧವಾದ ಬ್ರಾಹ್ಮಣವಂಶದಲ್ಲಿ ಹುಟ್ಟಿದ, ರಾಜನೀತಿಯನ್ನು ಕಾರ್ಯಗತ ಮಾಡುವುದರಲ್ಲಿ ನಿಸ್ಸೀಮನಾದ, ಸಂಪೂರ್ಣವಾದ ಕರುಣೆ, ಔದಾರ್ಯ, ಗಾಂಭೀರ್ಯಗುಣಗಳಿಂದ ಕೂಡಿರುವ, ಸಣ್ಣ ವಯಸ್ಸಿನಿಂದಲೇ ಎಲ್ಲರಲ್ಲೂ ಪ್ರೀತಿಯಿಂದ ಮೃದುವಾದ ಚಿತ್ತವೃತ್ತಿಯುಳ್ಳ, ಬಹಳ ಚುರುಕಾದ ಬುದ್ಧಿಯುಳ್ಳ, ಬಹಳ ರಸ್ವಭಾವದವನಾದ, ಪ್ರಭುಶಕ್ತಿ, ಮಂತ್ರಶಕ್ತಿ, ಉತ್ಸಾಹಗಳಿಂದ ಪರಿಪೂರ್ಣನಾದ ಸಂ, ವಿಗ್ರಹ, ಯಾನ, ಆಸನ, ದ್ವೆ ಧ, ಸಂಶ್ರಯಗಳೆಂಬ ರಾಜ್ಯಭಾರಕ್ಕೆ ಬೇಕಾದ ಆರು ಗುಣಗಳಿಂದ ಕೂಡಿರುವ, ಎಲ್ಲಾ ವಿದ್ಯಾವಂತರ ಹೊಗಳಿಕೆಗೆ ಪಾತ್ರನಾದ ಮತ್ತು ಶ್ರೇಷ್ಠನಾದ, ೨೪. ಅಮಿತಿ ಸದ್ಗುಣಗಳಿಂದ ಕೂಡಿದ ಶುಕನಾಸನೆಂಬುವನು ಶ್ರೀರಾಮನಿಗೆ ವಿಶ್ವಾಮಿತ್ರಮಹರ್ಷಿಯಂತೆಯೂ, ಇಂದ್ರನಿಗೆ ಬೃಹಸ್ಪತಿಯಂತೆಯೂ, ಭೀಮನೃಪಾಲನಿಗೆ ದಮನನಂತೆಯೂ ಮುಖ್ಯಮಂತ್ರಿಯಾಗಿದ್ದನು. ೨೫. ಲಕ್ಷಿ ಯು ಇದುವರೆಗೆ ವಾಸವಾಗಿದ್ದುದು ವಿಷ್ಣುವಿನ ವಕ್ಷಸ್ಥಳದಲ್ಲಿ. ಅದು ನರಕನೆಂಬ ಕ್ರೂರನಾದ ರಾಕ್ಷಸನ ಹರಿತವಾದ ಆಯುಧಗಳ ಕಠೋರವಾದ ಹೊಡೆತಗಳಿಂದ ಜಡ್ಡುಗಟ್ಟಿ ಹೆದರಿಕೆಯನ್ನುಂಟುಮಾಡುತ್ತಿತ್ತು. ಮತ್ತು ಸಮುದ್ರಮಥನಕಾಲದಲ್ಲಿ ಮಂದರಪರ್ವತದ ತಿಕ್ಕಾಟದಿಂದ ಬಹಳ ಒರಟಾಗಿಬಿಟ್ಟಿದೆ. ಇಂತಹ ಪ್ರಶಸ್ತವಲ್ಲದ ಕಡೆಯಲ್ಲಿ ವಾಸವಾಗಿರುವವಳನ್ನು ಈ ಸ್ಥಳಕ್ಕೆ ಕರೆತರುವುದು ಏನು ಮಹಾ ದೊಡ್ಡದು? ಎಂಬಂತೆ ಆ ಮಂತ್ರಿಯ ಬುದ್ಧಿಶಕ್ತಿಯು ವಿರಾಜಿಸುತ್ತಿತ್ತು. ವ|| ತಾರಾಪೀಡನು ಅಂತಹ ಮಂತ್ರಿಯಲ್ಲಿ ಸಕಲ ರಾಜ್ಯಭಾರವನ್ನೂ ಇರಿಸಿ ಹೊಸದಾದ ಯೌವನಕ್ಕೆ ಉಚಿತವಾದ ಸುಖಾನುಭವದಲ್ಲಿ ನಿರತನಾಗಿದ್ದನು. ೨೬. ಆ ಅರಸನು ಕಾಮೋತ್ಸವವನ್ನು ಅನುಭವಿಸುತ್ತಿದ್ದನು. ಹೇಗೆಂದರೆ ರಮಣಿಯರ ಕಿವಿಯ ಮೇಲೆ ಮುಡಿದುಕೊಂಡಿರುವ ಚಿಗುರು ರೋಮಾಂಚನದಿಂದ ಜರ್ಝರಿತವಾಗುತ್ತಿತ್ತು. ಅಂತಹ ರಮಣಿಯರ

27-55/

ಚಂದ್ರಾಪೀಡನ ಜನನ ಮತ್ತು ಬಾಲ್ಯ [27 to 55]
ಸುರತಸ್ವೇದೋದಬಿಂದುಚ್ಯುತ ಮೃಗಮದಪತ್ರಂ ರದಸ್ವಷ್ಟದಷ್ಟಾ
ಧರಬಿಂಬಂ ಪ್ರಸ್ಖಲತ್ಕಂಕಣರಣಿತ ಕಚಾಕರ್ಷಣೋತ್ಕೀರ್ಣ ಕರ್ಣಾ
ಭರಣಂ ಕಣಪ್ಪಿ ಕಾಂತಾತತಿಯೊಳೆಸೆಯೆ ಸಂಭೋಗಮಂ ರಾಗದಿಂ ಬಿ
ತ್ತರಿಪಂ ಪ್ರೇಮಪ್ರಕೋಪಾತಿಚರಣತಳಾಲಕ್ತಲೇಖಾಲಲಾಮಂ                               ೨೭
ವ|| ಅದಲ್ಲದೆಯುಂ
ತರುಣೀಸಂಕುಲಹಸ್ತಯಂತ್ರವಿಗಳತ್ಕಾಶ್ಮೀರಧಾರಾಪರಂ
ಪರೆಗಳ್ ಮನ್ಮಥಮುಕ್ತಹೇಮಮಯ ನಾರಾಚಾಳಿವೊಲ್ ಚೆಲ್ವನಾ
ವರಿಸಲ್ ಚಂದನವಾರಿಬಿಂದು ವಿಲಸತ್ಕಸ್ತೂರಿಕಾಸೌರಭೋ
ತ್ಕರ ಚಂಚತ್ತನು ಹೇಮಶೃಂಗಜಳಕೇಳೀಲೀಲೆಯಂ ತಾಳ್ದಿದಂ                               ೨೮
ವ|| ಮತ್ತಂ
ಲಲನಾಲಕ್ತಕಸಿಕ್ತ ಹಂಸಯುಗಳಂ ನೈತಂಬವಿಕ್ಷೋಭ ಸಂ
ಚಳಮುಚ್ಚಸ್ತನ ಚಂದನೋಜ್ಜಳಮುದಂಚತ್ಕರ್ಣಪೂರೋತ್ಪಳಾ
ವಿಳಮಾಕೀರ್ಣಕಚಪ್ರಸೂನಶಬಳಂ ಮಾೞ್ಪಂ ಸರೋಜಾಕರಂ
ಗಳನಂತಪುರಕಾಮಿನೀಪರಿವೃತಂ ನೀಡುಂ ಜಳಕ್ರೀಡೆಯೊಳ್                               ೨೯
ತಡೆದೈ ವಂಚಕ ಕೂರ್ತವೊಳ್ ಕುಱುಪುವೇೞ್ದೆಲ್ಲಿರ್ದೆಯೆಂದೊರ್ಮೊದಲ್
ನಡುಗುತ್ತುಂ ಪ್ರಣಯಪ್ರಕೋಪಭರದಿಂದೆಯ್ತಂದು ಕಾಂತಾಜನಂ
ಪಿಡಿತಂದೊರ್ಮೆಯೆ ಕಂಕಣಂಗಳುಲಿಯಲ್ ಪೂಮಾಲೆಯಿಂ ಸೋಲೆ ಪೊ
ಯ್ವಡೆವಂ ಕೇಸರದಾಮಬದ್ಧಚರಣಂ ಶೃಂಗಾರಸಾರೋದಯಂ                                        ೩೦
ಮಂದಹಾಸವೆಂಬ ಗಂಧೋದಕದಿಂದ ಸ್ನಾನ ಮಾಡುತ್ತಿದ್ದನು. ಅವರ ರತ್ನಾಭರಣಗಳ ಕಾಂತಿಸಮೂಹವೆಂಬ ಸುಗಂಧದ ಪುಡಿಯು ಇವನ ಮೈಮೇಲೆ ಪಸರಿಸುತ್ತಿತ್ತು. ಅವರು ಬಳ್ಳಿತೋಳುಗಳಿಂದ ಇವನನ್ನು ಬಿಗಿಯಾಗಿ ಅಪ್ಪಿಕೊಳ್ಳುತ್ತಿದ್ದರು. ಅವರ ಕನ್ನೆ ದಿಲೆಯಂತಿರುವ ದೃಷ್ಟಿಯು ಇವನ ಮೇಲೆ ಬೀಳುತ್ತಿದ್ದುದರಿಂದ ಇವನ ಮೈ ಬಣ್ಣವು ಕಪ್ಪಾಗುತ್ತಿತ್ತು. ೨೭. ಈತನು ರಾಣೀವಾಸದ ಚೆಲುವೆಯರೊಂದಿಗೆ ಬಹಳ ಪ್ರೀತಿಯಿಂದ ಸಂಭೋಗಸುಖವನ್ನು ಅನುಭವಿಸುತ್ತಿದ್ದನು. ಅವರ ಮೈಮೇಲೆ ಬರೆದಿದ್ದ ಕಸ್ತೂರಿ ವರ್ಣಚಿತ್ರಗಳು ಸುರತಕಾಲದ ಬೆವರುಹನಿಗಳಿಂದ ಅಳಿಸಿಹೋಗುತ್ತಿದ್ದುವು. ಅವರ ಕೆಳದುಟಿಗಳು ದಂತಕ್ಷತಗೊಂಡಿರುವುದು ಸ್ಪಷ್ಟವಾಗಿ ಕಾಣುತ್ತಿತ್ತು. ಕೈಬಳೆಗಳು ಕೆಳಗೆ ಜಾರಿ ಬಿದ್ದು ಧ್ವನಿಗೈಯುತ್ತಿದ್ದುವು. ಕೂದಲನ್ನು ಎಳೆಯುವಾಗ ಅವರ ಕರ್ಣಾಭರಣಗಳು ಒಡೆದುಹೋಗುತ್ತಿದ್ದುವು. ಅವರು ಪ್ರಣಯಕೋಪದಿಂದ ಇವನನ್ನು ಒದ್ದಾಗ ಅವರ ಕಾಲಿನಲ್ಲಿ ಲೇಪಿಸಿಕೊಂಡಿರುವ ಅರಗಿನ ರಸದಿಂದಾದ ಕಲೆಗಳಿಂದ ಅವನ ಹಣೆಯು ಶೋಭಿಸುತ್ತಿತ್ತು! ವ|| ಅದೂ ಅಲ್ಲದೆ ೨೮. ಆ ರಾಜನು ಅಂತಪುರದ ಕಾಮಿನೀಜನರೊಂದಿಗೆ ಕೂಡಿಕೊಂಡು ಚಿನ್ನದ ಜೀರ್ಕೊಳವೆಗಳಿಂದ ಜಲಕ್ರೀಡೆಯಾಡುತ್ತಿದ್ದನು. ತರುಣಿಯರ ಕೈಗಳಲ್ಲಿರುವ ಜಲಯಂತ್ರದಿಂದ ಹೊರಬರುತ್ತಿರುವ ಕುಂಕುಮರಸದ ಧಾರಾಪರಂಪರೆಗಳು ಮನ್ಮಥನಿಂದ ಬಿಡಲ್ಪಟ್ಟ ಚಿನ್ನದ ಬಾಣಗಳಂತೆ ಶೋಭಿಸುತ್ತಿದ್ದುವು. ಅವನ ಅಂಗಾಂಗಗಳು ಗಂಧೋದಕದ ಹನಿಗಳಿಂದ ಚಂದಗಾಣುತ್ತಿದ್ದುವು. ಅವನ ಶರೀರವು ಕಸ್ತೂರಿಯ ಕಂಪಿನಿಂದ ರಂಜಿಸುತ್ತಿತ್ತು. ೨೯. ಆ ತರುಣಮಹಾರಾಜನು ಅಂತಪುರದ ಸುಂದರಿಯರಿಂದ ಪರಿವೃತನಾಗಿ ತಾವರೆಗೊಳದಲ್ಲಿ ನೀರಾಟವಾಡುತ್ತಿದ್ದನು. ಆಗ ಅಲ್ಲಿದ್ದ ಹಂಸಪಕ್ಷಿಗಳು ಹೆಂಗಸರ ಕಾಲಿನ ಅರಗಿನರಸದಿಂದ ತೊಯ್ದು ಕೆಂಬಣ್ಣವನ್ನು ಪಡೆಯುತ್ತಿದ್ದುವು, ಆ ಕೊಳವು ಸುಂದರಿಯರ ನಿತಂಬಗಳ ಹೊಡೆತದಿಂದ ಕಲಕಿಹೋಗುತ್ತಿತ್ತು. ಅವರ ತೋರಮೊಲೆಗಳ ಬಿಳಿಚಂದನದಿಂದ ನೀರು ಧವಳವರ್ಣದಿಂದ ಪ್ರಕಾಶಿಸುತ್ತಿತ್ತು. ಅವರು ಕಿವಿಯಲ್ಲಿ ಮುಡಿದಿದ್ದ
ಕನ್ನೆ ದಿಲೆಗಳು ನೀರಿನಲ್ಲಿ ಬೀಳುತ್ತಿದ್ದುದರಿಂದ ನೀರು ಕಪ್ಪುಬಣ್ಣವನ್ನು ತಾಳುತ್ತಿತ್ತು. ಅವರ ತಲೆಗೂದಲುಗಳಿಂದ ಉದುರಿದ ಹೂವುಗಳಿಂದ ಸರೋವರವು ನಾನಾ ಬಣ್ಣವನ್ನು ತಾಳುತ್ತಿತ್ತು. ೩೦. ಅಂತಪುರದ ನಲ್ಲೆಯರು ಇವನನ್ನು ಹಿಡಿದುಕೊಂಡು ಎಲಾ ಎಲಾ ಮೋಸಗಾರ! ಇಷ್ಟು ಹೊತ್ತು ಏಕಾಯಿತು? ಬಹಳ ಪ್ರೀತಿಯುಳ್ಳವನಂತೆ ಗುರುತುಗಳನ್ನು ಹೇಳಿಬಿಟ್ಟೆ? ಇದುವರೆಗೂ ಎಲ್ಲಿದ್ದೆ? ಎಂದು ಮೂದಲಿಸುತ್ತಾ ವಕುಳಪುಷ್ಪದ ಮಾಲಿಕೆಯಿಂದ ಇವನನ್ನು ಕಟ್ಟಿ, ಪ್ರಣಯಕೋಪಾತಿಶಯದಿಂದ ನಡುಗುತ್ತಾ ಕೈಬಳೆಗಳು ಉಲಿಯುತ್ತಿರಲಾಗಿ ಹೂವಿನ
ವ|| ಮತ್ತಮಶೋಕತರುವಿನಂತೆ ತರುಣೀಪದಪ್ರಹಾರಸಂಕ್ರಾತಾಲಕ್ತಕರಾಗಮಂ ತಾಳ್ದಿಯುಂ ಹಂಸನಂತೆ ರಮಣೀಯ ನೂಪುರ ನಿನಾದಾನಂದಿತ ಮಾನಸಸರೋವರದೊಳ್ ಚರಿಸಿಯುಂ ಭ್ರಮರದಂತೆ ಕುಸುಮಮಂಜರೀರಂಜಿತ ಲತಾಭವನಂಗಳೊಳ್ ಭ್ರಮಿಸಿಯುಂ ಕಾಮಿನೀಜನದತ್ತ ಸಂಕೇತಸದನಂಗಳೊಳ್ ಭ್ರಮಿಸಿಯುಂ ಬಹುಳನಿಶಾಪ್ರದೋಷಂಗಳೊಳ್ ವಿಘಟಿತ ಕನನಕವಾಟವಾತಾಯನಂಗಳಪ್ಪ ಮಹಾಪ್ರಾಸಾದನಂಗಳೊಳ್ ಸುೞದುಂ ಪರಿಮಿತಾಪ್ತಜನದೊಡನಂತಪುರಕಾಮಿನೀಪರಿವೃತನನೇಕ ವೀಣಾ ವೇಣು ಮುರಜಮನೋಹರಂಗಳಪ್ಪ ಸಂಗೀತಂಗಳಿಂ ವಿಸ್ತರಿಸಿಯುಂ ಅತಿರಮಣೀಯಮಭಿತಮವಿರುದ್ಧವೆನಿಪ ವಿಷಯಸುಖಾರ್ಣವದೊಳ್ ಮೂಡಿ ಮುೞುಡುತ್ತಮಿರ್ದನಂತು ಮಲ್ಲದೆಯುಂ
ಪ್ರತಿಪಾಲಿಸಿ ವಸುಮತಿಯಂ
ಕೃತಾರ್ಥರೆನಲಿಂತು ವಿಷಯತತಿಗೆಳಸಲ್ ಭೂ
ಪತಿಗಳ ಭೂಷಣಮೆನಿಸುಗು
ಮಿತರರ್ಗಾ ವಿಷಯತತಿವಿಡಂಬನಮಲ್ತೇ                                  ೩೧
ಎನಿತೊಳವು ವಿಷಯಸಮುದಯ
ಮನಿತೆಳಂದಂದು ಪರಮಸುಖಮಂ ಪಡೆದುಂ
ತನಯಮುಖಾಲೋಕನಸುಖ
ಮನದೊಂದನೆ ಪಡೆದನಿಲ್ಲ ತಾರಾಪೀಡಂ                                    ೩೨
ಧರಣೀಪಾಲಸಹಸ್ರಸಂವೃತನೆನಲ್ ಸಂದಿರ್ದುಮೇಕಾಕಿಯಂ
ತಿರೆ ಪೃಥ್ವೀವಲಯಾವಲಂಬನೆನೆ ಸಂದಿರ್ದು ನಿರಾಲಂಬನಂ
ತಿರೆ ಕರ್ಣಾಂತ ವಿಶಾಲಲೋಚನನೆನಲ್ ಸಂದಿರ್ದುಮಂದಂಧನಂ
ತಿರೆ ತನ್ನಂ ಬಗೆವಂ ತನೂಜರಹಿತಂ ವಿಶ್ವಂಭರಾವಲ್ಲಭಂ                   ೩೩
ವ|| ಮತ್ತಮಾ ಧರಾಶ್ವರಂಗೆ ಹರಜಟಾಕಲಾಪಕ್ಕೆ ಚಂದ್ರಲೇಖೆಯಂತೆ ನಾರಾಯಣ ವಕ್ಷಸ್ಥಲಕ್ಕೆ ಕೌಸ್ತುಭಪ್ರಭೆಯಂತೆ ದಿಗ್ಗಜಕ್ಕೆ ಮದಲೇಖೆಯಂತೆ ವಸಂತಸಮಯಕ್ಕೆ ಕುಸುಮೋದ್ಗಮದಂತೆ ಮಾನಸಸರೋವರಕ್ಕೆ ಹಂಸಮಾಲೆಯಂತೆ ಮಲಯಾಚಲಕ್ಕೆ ಚಂದನರಾಜಿಯಂತೆ ವಿಲಾಸವತಿಯೆಂಬಳಂತಪುರಪ್ರಧಾನೆಯೆನಿಸಿದ ಮಹಾದೇವಿಯರಮನೆಗೆ ದಿನದಿನಂ ತಾರಾಪೀಡನರೇಂದ್ರಂ ಬರುತ್ತಮಿರಲನ್ನೆಗಂ
ಮಾಲೆಯಿಂದ ಹೊಡೆಯುತ್ತಿರಲು ಆ ರಾಜನು ಶೃಂಗಾರರಸದ ಸಾರವೇ ಉಕ್ಕುತ್ತಿರಲಾಗಿ ಪೆಟ್ಟುಗಳನ್ನು ತಿನ್ನುತ್ತಿದ್ದನು. ವ|| ಮತ್ತು ತಾರಾಪೀಡನು ಅಶೋಕವೃಕ್ಷದಂತೆ ತರುಣಿಯರ ಕಾಲಿನ ಒದೆತದಿಂದ ಅಂಟಿಕೊಂಡಿರುವ ಅರಗಿನ ರಸದ ಕೆಂಪನ್ನು ತಾಳಿದವನಾಗಿಯೂ, ಹಂಸಪಕ್ಷಿಯಂತೆ ಮನೋಹರವಾದ ಕಾಲ್ಗಡಗದ ಧ್ವನಿಯಿಂದ ಆನಂದವನ್ನು ಅನುಭವಿಸುವ ಮನಸ್ಸೆಂಬ ಮಾನಸಸರೋವರದಲ್ಲಿ ಸಂಚರಿಸುತ್ತಲೂ, ಹಾಗೆಯೆ ದುಂಬಿಯಂತೆ ಹೂವಿನ ಗೊಂಚಲುಗಳಿಂದ ರಂಜಿತವಾದ ಬಳ್ಳಿಮನೆಗಳಲ್ಲಿ ಸಂಚರಿಸುತ್ತಿರಲೂ, ಕೃಷ್ಣಪಕ್ಷದ ರಾತ್ರಿಗಳಲ್ಲಿ ನಲ್ಲೆಯರಿಂದ ಸೂಚಿಸಲ್ಪಟ್ಟ ಸಂಕೇತಗೃಹಗಳಲ್ಲಿ ಸಂಚರಿಸುತ್ತಲೂ, ತೆರೆಯಲ್ಪಟ್ಟ ಚಿನ್ನದ ಬಾಗಿಲು ಮತ್ತು ಕಿಟಕಿಗಳುಳ್ಳ ದೊಡ್ಡ ದೊಡ್ಡ ಮಹಡಿಮನೆಗಳಲ್ಲಿ ಸುಳಿದಾಡುತ್ತಲೂ ಪರಿಮಿತವಾದ ಆಪ್ತಜನರೊಂದಿಗೆ ಬಗೆಯ ವೀಣೆ, ಕೊಳಲು, ಮೃದಂಗ ಮೊದಲಾದವುಗಳಿಂದ ಇಂಪಾದ ಸಂಗೀತಗಳನ್ನು ಹೆಚ್ಚಿಸುತ್ತಲೂ, ಬಹಳ ರಮಣೀಯವಾದ, ಹಾಗೂ ಇಷ್ಟವಾದ, ಧರ್ಮಕ್ಕೆ ವಿರುದ್ಧವಲ್ಲದ ಸಂಸಾರಸುಖವೆಂಬ ಸಮುದ್ರದಲ್ಲಿ ಮುಳುಗಿ ಓಲಾಡುತ್ತಿದ್ದನು. ಅದಲ್ಲದೆ, ೩೧. ಭೂಮಿಯನ್ನು ಚೆನ್ನಾಗಿ ಆಳುತ್ತಾ ಕೃತಾರ್ಥರೆನಿಸಿಕೊಂಡಿರುವ ಮಹಾರಾಜರಿಗೆ ಈ ಬಗೆಯ ಸಂಸಾರಸುಖದಲ್ಲಿ ಓಲಾಡುವುದು ಭೂಷಣವೆನಿಸುತ್ತದೆ. ಆದರೆ ಇತರ ರಾಜರಿಗೆ ಅದು ಅಪಹಾಸ್ಯಕರವಾಗುತ್ತದೆ. ೩೨. ಈ ತಾರಾಪೀಡನು ಪ್ರಪಂಚದಲ್ಲಿ ಸಂಸಾರಸುಖಗಳು ಎಷ್ಟಿವೆಯೋ ಅಷ್ಟನ್ನೂ ಅನುಭವಿಸುತ್ತಾ ಪರಮಸುಖವನ್ನು ಪಡೆದಿದ್ದರೂ ಮಕ್ಕಳ ಮುಖವನ್ನು ನೋಡುವ ಭಾಗ್ಯವೊಂದನ್ನು ಅವನು ಇನ್ನೂ ಪಡೆದಿರಲಿಲ್ಲ. ೩೩. ಆದ್ದರಿಂದ ಆ ಚಕ್ರವರ್ತಿಯು ಸಾವಿರಾರು ರಾಜರುಗಳಿಂದ ಓಲೈಸಲ್ಪಡುತ್ತಿದ್ದರೂ ಒಬ್ಬಂಟಿಗನಂತೆ ಆಗಿದ್ದನು. ಇಡೀ ಭೂಮಂಡಲಕ್ಕೆ ಆಶ್ರಯಭೂತನಾಗಿದ್ದರೂ ತಾನು ನಿರಾಶ್ರಯನಂತಿದ್ದನು. ಕಿವಿಯವರೆಗೂ ಹರಡಿಕೊಂಡಿರುವ ವಿಶಾಲವಾದ ಕಣ್ಣುಗಳಿದ್ದರೂ ಕುರುಡನಂತಾಗಿದ್ದನು. ವ|| ಮತ್ತು ಆ ಮಹಾರಾಜನಿಗೆ ಪರಮೇಶ್ವರನ ಜಡೆಯ ಗಂಟಿಗೆ ಚಂದ್ರನ ಕಳೆಯಂತೆಯೂ, ಶ್ರೀಮನ್ನಾರಾಯಣನ ವಕ್ಷಸ್ಥಳಕ್ಕೆ ಕೌಸ್ತುಂಭಮಣಿಯ ಕಾಂತಿಯಂತೆಯೂ, ದಿಗ್ಗಜಕ್ಕೆ ಮದೋದಕದ ಧಾರೆಯಂತೆಯೂ, ವಸಂತಕಾಲಕ್ಕೆ ಹೂವುಗಳ ಉತ್ಪತ್ತಿಯಂತೆಯೂ, ಮಾನಸಸರೋವರಕ್ಕೆ ಹಂಸಮಾಲೆಯಂತೆಯೂ, ಮಲಯಾಚಲಕ್ಕೆ ಗಂಧದ ಮರಗಳ ಪಂಕ್ತಿಯಂತೆಯೂ ಅವನ ರಾಣಿವಾಸಕ್ಕೆ ವಿಲಾಸವತಿ ಎಂಬವಳು ಪ್ರಧಾನೆಯಾಗಿದ್ದಳು. ಪಟ್ಟದ ರಾಣಿಯಾದ ಅವಳ ಅಂತಪುರಕ್ಕೆ ತಾರಾಪೀಡನು
ಪಡಿಯಱಕೆಯ ಸೀಗುರಿವಿಡಿ
ವಡಪದ ಕನ್ನಡಿಯ ಪಡಿಗದಾಕೆಗಳೆಲ್ಲಂ
ಮಿಡುಕಲಣಮಱಯದಿರ್ದಿ
ರ್ದೆಡೆಯೊಳ್ ಬೆಱಗಾಗಿ ಮೂಗರಂದದಿನಿರ್ದರ್                          ೩೪
ವ|| ಆಗಳಂತಪುರವೃದ್ಧಾಂಗನಾಶ್ವಾಸ್ಯಮಾನೆಯುಮವಿರಳಾಶ್ರುಬಿಂದುಧಾರಾರ್ದ್ರೀಕೃತ
]ಕೂಲೆಯುಮನಳಂಕೃತೆಯುಂ ವಾಮಕರತಳ ವಿನಿಹಿತಮುಖಕಮಳೆಯುಂ ಪರ್ಯಂಕೋಪವಿಷ್ಟೆಯುಮಾಗಳುತ್ತಿರ್ದ ವಿಳಾಸವತಿಮಹಾದೇವಿಯಂ ತಾರಾಪೀಡನರೇಂದ್ರಂ ಕಂಡು ಕೃತಪ್ರತ್ಯುತ್ಥಾನೆಯಾದ ನಲ್ಲಳಂ ಮೆಲ್ಲನೆ ಕುಳ್ಳಿರಿಸಿ ಮೆಲ್ಲನೆ ಕುಳ್ಳಿರ್ದಜ್ಞಾತ ಕಾರಣಂ ಬಾಷ್ಪವಿದೆಂದಾತ್ಮಕರತಳದಿಂದಾ ಕುಟಿಲಾಳಕಿಯ ನಯನಜಲಂಗಳಂ ತೊಡೆದು
ನಸುದೆಯುತ್ತಮಿರ್ದ ಪೊಸಮುತ್ತಿನ ಸಿಂಪಿನ ಸಂಪುಟಂಗಳಿಂ
ನುಸುಳ್ದು ಸುಪಾಣಿಯಾಗಿ ಪೊಱಪೊಣ್ಮುವ ಮುತ್ತಿನ ಮಾಲೆಯಂದದಿಂ
ಮಿಸುಗಿ ನಿರಂಜನಂಗಳೆನಿಪಕ್ಷಿಪುಟಾಂತರದಿಂದಮೇಕೆ ಪೇೞು
ಪಸರಿಸಿ ನೀಳ್ದು ಪೊಣ್ಮಿದುವು ಕಣ್ಬನಿಗಳ್ ತರಳಾಯತೇಕ್ಷಣೇ            ೩೫
ಕೆಂದಾವರೆ ಚೆಂಬಿಸಿಲಿಂ
ದೊಂದುವ ತೆಱದಿಂದೆ ನಿನ್ನ ಮೃದುಪದಯುಗಮೆಂ
ದೆಂದಿನವೊಲಲಕ್ತಕರಸ
ದಿಂದಂ ಪೇೞೊಂದಿತಿಲ್ಲಿದೇನಿಂದುಮುಖೀ                                 ೩೬
ಸ್ಮರರಾಜಿಕೇಳಿಕಮಲಾ
ಕರಕಳಹಂಸಗಳೆನಿಸಿ ಸೊಗಯಿಪ ಮಣಿನೂ
ಪುರಯುಗಳಂ ನಿನ್ನ ಪದಾಂ
ಬುರುಹಮನೊಂದಲ್ಕೆ ಪಡೆಯದಿಂದಿನ ತೆಱನೇಂ                         ೩೭
ಊರುಯುಗಸ್ತಂಭೋದ್ಗತ
ತೋರಣಮೆಂಬಂತೆ ಮಿಸುಗುವುಡಿನೂಲಿಂದೇಂ
ಕಾರಣದಿಂ ಕಟ್ಟದು ನೀ
ರೇರುಹದಳನಯನೆ ನಿಜನಿತಂಬಸ್ಥಳದೊಳ್                                 ೩೮
ಪ್ರತಿನಿತ್ಯವೂ ಬಂದು ಹೋಗುತ್ತಿದ್ದನು. ೩೪. ಹೀಗಿರಲು ಒಮ್ಮೆ ರಾಜನು ಬಂದಾಗ ಬಾಗಿಲುಕಾಯುವ, ಚಾಮರವನ್ನು ಹಿಡಿಯುವ, ತಾಂಬೂಲದ ಚೀಲವನ್ನು ಹಿಡಿಯುವ ಊಳಿಗದ ಹೆಂಗಸರೆಲ್ಲರೂ ಅಲುಗಾಡಲೂ ತಿಳಿಯದವರಾಗಿ ಇದ್ದ ಇದ್ದ ಸ್ಥಳದಲ್ಲೇ ಮೂಗರಂತೆ ಇದ್ದರು. ವ|| ಆಗ ರಾಣೀವಾಸದ ವೃದ್ಧ ಸ್ತ್ರೀಯರಿಂದ ಸಮಾಧಾನಗೊಳಿಸಲ್ಪಡುತ್ತಿರುವ, ಒಂದೇಸಮನೆ ಹರಿಯುತ್ತಿರುವ ಕಣ್ಣೀರಿನ ಹನಿಗಳ ಧಾರೆಯಿಂದ ಒದ್ದೆಯಾದ ರೇಷ್ಮೆಸೀರೆಯುಳ್ಳವಳಾದ, ಅಲಂಕಾರ ಮಾಡಿಕೊಳ್ಳದಿರುವ ತನ್ನ ಎಡ ಅಂಗೈಮೇಲೆ ಕಮಲದಂತಿರುವ ಮುಖವನ್ನು ಇಟ್ಟುಕೊಂಡಿರುವ, ಮಂಚದ ಮೇಲೆ ಕುಳಿತುಕೊಂಡಿರುವ, ಹಾಗೂ ಆಳುತ್ತಿರುವ ವಿಲಾಸವತಿ ಮಹಾರಾಣಿಯನ್ನು ತಾರಾಪೀಡಮಹಾರಾಜನು ಕಂಡು ತನ್ನನ್ನು ಕಂಡೊಡನೆ ಮೇಲಕ್ಕೆ ಎದ್ದುನಿಂತ ಮಡದಿಯನ್ನು ಮೆಲ್ಲಗೆ ಕುಳ್ಳಿರಿಸಿ ತಾನೂ ಕುಳಿತುಕೊಂಡು ಈ ಕಣ್ಣೀರಿಗೆ ಕಾರಣವೇ ತಿಳಿಯದೆಂದು ಹೇಳುತ್ತ ತನ್ನ ಕೈಯಿಂದ ಕೊಂಕುಕುರುಳಿನ ನಲ್ಲೆಯ ಕಣ್ಣೀರನ್ನು ತೊಡೆದು ಹೀಗೆಂದನು. ೩೫. “ಎಲೌ, ಚಂಚಲವಾಗಿಯೂ ಅಗಲವಾಗಿಯೂ ಇರುವ ಕಣ್ಣುಳ್ಳವಳೆ, ಸ್ವಲ್ಪ ಮಟ್ಟಿಗೆ ಬಾಯಿಬಿಡುತ್ತಿರುವ ಹೊಸದಾದ ಮುತ್ತಿನ ಚಿಪ್ಪಿನ ಸಂಪುಟಗಳಿಂದ ನುಸುಳಿ ಮಿಂಚುತ್ತ ಹೊರಹೊಮ್ಮುತ್ತಿರುವ ಮುತ್ತಿನ ಮಾಲಿಕೆಯಂತೆ ಪ್ರಕಾಶಿಸುವ ಈ ಕಣ್ಣೀರುಗಳು ಕಾಡಿಗೆಯನ್ನು ಹಚ್ಚಿಕೊಳ್ಳದಿರುವ ಕಣ್ಣುಗಳಿಂದ ಏಕೆ ಹೀಗೆ ದೀರ್ಘವಾಗಿ ಹೊರಹೊಮ್ಮಿ ಹರಿಯುತ್ತಿವೆ? ೩೬. ಎಲೌ ಚಂದ್ರಮುಖಿಯೆ, ಕೆಂದಾವರೆಯು ಎಳೆಬಿಸಿಲಿನಿಂದ ಕೂಡಿಕೊಳ್ಳುವಂತೆ ನಿನ್ನ ಮೃದುವಾದ ಪಾದಗಳು ಎಂದಿನಂತೆ ಅರಗಿನ ರಸದ ಲೇಪನದಿಂದ ಏಕೆ ಕೂಡಿಕೊಂಡಿಲ್ಲ? ೩೭. ಮನ್ಮಥನ ಕ್ರೀಡಾಸರೋವರದಲ್ಲಿ ಇರುವ ರಾಜಹಂಸಗಳಂತಿರುವ ರತ್ನದ ಕಾಲ್ಕಡಗಗಳು ನಿನ್ನ ಪಾದಕಮಲವನ್ನೇಕೆ ಇಂದು ಅಲಂಕರಿಸಿಲ್ಲ, ಇದೇಕೆ ಹೀಗೆ? ೩೮. ನಿನ್ನ ತೊಡೆಗಳೆಂಬ ಕಂಭಗಳಿಗೆ ಕಟ್ಟಿರುವ ತೋರಣದಂತೆ ಶೋಭಿಸುವ ಒಡ್ಯಾಣವನ್ನು
ಮೃಗಲಾಂಛನಮಂಡಳದೊಳ್
ಮೃಗತನು ಮಿಸುಪಂತೆ ನಿನ್ನ ಕುಚಮಂಡಳದೊಳ್
ಮೃಗಮದ ವಿಚಿತ್ರಪತ್ರಂ
ಮೃಗಲೋಚನೆ ಬರೆಯದಿರ್ದುದಿಂದಿನ ತೆಱನೇಂ                         ೩೯
ಲಲಿತ ಲತಾಂಗುಲಿದಳಸಂ
ಕಲಿತಂ ಕರತಳಮಿದೇಕೆ ಕೋಮಳೆ ಕದಪಂ
ತಳೆದು ದರದಳಿತ ರಕ್ತೋ
ತ್ಪಲದಂದದೆ ಕರ್ಣಪೂರಮಾದತ್ತೀಗಳ್                                   ೪೦
ಒಗೆತರ್ಪ ಬಹುಳಬಾಷ್ಪಾಂ
ಬುಗಳಿಂದಂ ಧೌತಮಾದುವೇಕೆಯೊ ನಿನ್ನೀ
ಸೊಗಯಿಪ ಕಪೋಲಪಾಳೀ
ಯುಗಳದ ಕಾಶ್ಮೀರಮಕರಿಕಾಪತ್ರಂಗಳ್                                           ೪೧
ಪೊಳೆವೆಳೆವೆಯಂ ತನ್ನೊಳ್
ತಳೆಯದ ಕಾರಿರುಳ ತೆಱದ ಕುಸುಮಾವಳಿಯಂ
ತಳೆಯದ ನಿನ್ನ ಬಳಲ್ಮುಡಿ
ಬಳಯಿಸಿದಪುದೆನ್ನ ಮನಕೆ ಖೇದಮನೀಗಳ್                                        ೪೨
ಒದವಿದ ನಿಜಖೇದಕ್ಕಾ
ವುದು ಕಾರಣಮತಿವಿರಕ್ತಮೆನಿಸಿರ್ದೆನ್ನೀ
ಹೃದಯಂ ನವಪಲ್ಲವದಂ
ದದೆ ಕಂಪಿಸಿದಪುದು ಕಂಡು ನಿನ್ನೀ ತೆಱನಂ                                        ೪೩
ಎನ್ನಿಂದಾದತ್ತೊ ಮೇಣೆನ್ನಯ ಪರಿಜನದಿಂದಾದುದೊ ನೋವು ನೋೞ್ಪಂ
ತೆನ್ನೊಳ್ ತಪ್ಪಪ್ಪೊಡೆಂದುಂ ಸಮನಿಸಿದುದನಾನೇನುಮಂ ಕಾಣೆನಿಂತಿ
ರ್ದೆನ್ನೀ ಸಾಮ್ರಾಜ್ಯಮುಂ ಜೀವಿತಮುಮಿವು ನಿನಗಾಯತ್ತಮಾಗಿರ್ದೊಡಂ ಪೇೞು
ನಿನ್ನೀ ಶೋಕಕ್ಕಿದೇಂ ಕಾರಣಮಱದಪೆನಿಲ್ಲೀಗಳಂಭೋಜನೇತ್ರೇ                  ೪೪
ಇಂದು ನಿನ್ನ ಸೊಂಟಕ್ಕೆ ಕಟ್ಟಿಲ್ಲವಲ್ಲ, ಇದಕ್ಕೆ ಕಾರಣವಾದರೂ ಏನು? ೩೯. ಎಲೌ ಜಿಂಕೆಗಣ್ಣಿನ ನಲ್ಲೆ! ನಿನ್ನು ಸ್ತನಗಳ ಮೇಲೆ ಕಸ್ತೂರಿಯಿಂದ ವಿಚಿತ್ರವಾದ ಚಿತ್ರಗಳನ್ನು ಬರೆದಿದ್ದರೆ ಚಂದ್ರಮಂಡಲದಲ್ಲಿ ಜಿಂಕೆಯಂತಿರುವಂತೆ ಪ್ರಕಾಶಿಸುತ್ತಿತ್ತು. ಇಂದು ಅದನ್ನು ಬರೆದಿಲ್ಲ ಅದೇಕೆ? ೪೦. ಎಲೌ ಕೋಮಲಾಂಗಿ, ನಿನ್ನ ಸುಂದರವಾದ ಬೆರಳುಗಳುಳ್ಳ ಈ ಅಂಗೈಯನ್ನು ಕೆನ್ನೆಯ ಮೇಲೆ ಏಕೆ ಇಟ್ಟುಕೊಂಡಿರುವೆ? ಇದು ಸ್ವಲ್ಪ ಅರಳಿರುವ ಕೆಂದಾವರೆಯಂತೆ ಶೋಭಿಸುತ್ತ ನಿನ್ನ ಕಿವಿಗೆ ಒಡವೆಯಂತೆ ಆಗಿದೆ. ೪೧. ಕೆನ್ನೆಯ ಮೇಲೆ ಕುಂಕುಮಕೇಸರಿಯಿಂದ ಬರೆದಿರುವ ಮಕರಿಕಾಪತ್ರರಚನೆಯು ಒಂದೇಸಮನೆ ಸುರಿಯುತ್ತಿರುವ ಹೆಚ್ಚಾದ ಕಣ್ಣೀರುಗಳಿಂದ ತೊಳೆದುಹೋಗಿಬಿಟ್ಟಿದೆ. ಇದಕ್ಕೇನು ಕಾರಣ? ಟಿ. ಹಿಂದಿನ ಕಾಲದಲ್ಲಿ ಹೆಂಗಸರ ಎದೆ, ಕೆನ್ನೆಗಳ ಮೇಲೆ ಕುಂಕುಮಕೇಸರಿ ಮೊದಲಾದ ಬಣ್ಣಗಳಿಂದ ಮೊಸಳೆ, ಮೀನು ಮೊದಲಾದ ಚಿತ್ರಗಳನ್ನು ಬರೆಯುತ್ತಿದ್ದರು. ಇದಕ್ಕೆ ಮಕರಿಕಾಪತ್ರರಚನೆ, ಪತ್ರರಚನೆ ಎಂದು ಹೆಸರು. ೪೨. ಚಂದ್ರನಿದ್ದರಲ್ಲವೆ ರಾತ್ರಿಗೆ ಶೋಭೆ. ಹೂವಿನ ದಂಡೆಯನ್ನು ಮುಡಿದುಕೊಳ್ಳದಿರುವ ನಿನ್ನ ನೀಳವಾದ ಕೇಶಪಾಶವು ಹೊಳೆ ಹೊಳೆಯುತ್ತಿರುವ ಬಾಲಚಂದ್ರನು ಹುಟ್ಟದಿರುವಾಗ ಕಗ್ಗತ್ತಲೆಯಾಗುವ ರಾತ್ರಿಯಂತೆ ನನ್ನ ಮನಸ್ಸಿಗೆ ಖೇದವನ್ನುಂಟುಮಾಡುತ್ತಿದೆ. ೪೩. ಈಗ ನಿನಗೆ ಉಂಟಾಗಿರುವ ಮನೋವ್ಯಥೆಗೆ ಕಾರಣವೇನು? ಹೊಸ ಚಿಗುರಿನಂತೆ “ವಿರಕ್ತವಾಗಿರುವ” (೧. ಕೆಂಪಗಿರುವ, ೨. ಬೇಸರಿಕೆಯಿಂದ ಕೂಡಿರುವ) ನನ್ನ ಮನಸ್ಸು ನಿನ್ನ ಈ ಬಗೆಯನ್ನು ಕಂಡು ನಡುಗುತ್ತಿದೆ. ೪೪. ನಿನ್ನ ಈ ಮನೋವ್ಯಥೆಯು ನನ್ನ ದೆಸೆಯಿಂದ ಒದಗಿದೆಯೊ? ಅಥವಾ ನನ್ನ ಪರಿಜನರ ದೆಸೆಯಿಂದ ಒದಗಿದೆಯೊ? ನೋಡಿದರೆ ನನ್ನಿಂದ ನಿನ್ನ ವಿಷಯದಲ್ಲಿ ಎಂದೂ ಯಾವ ತಪ್ಪೂ ಉಂಟಾಗಿರುವಂತೆ ನನಗೆ ಕಂಡುಬರುವುದಿಲ್ಲ. ಈ ನನ್ನ ಚಕ್ರಾಪತ್ಯವೂ ನನ್ನ ಪ್ರಾಣವೂ ನಿನಗೆ ಅನವಾಗಿದೆ.
ವ|| ಎಂದು ಶೋಕಕಾರಣಮನೆಂತುಂ ಬೆಸಗೊಂಡೊಡಂ ಪೇೞದೆ ವಿಳಾಸವತಿಮಹಾದೇವಿ ಬಾಷ್ಪಾಂಬುಸಂತತಿಯನೆ ಸುರಿಯುತ್ತು ಮಿರ್ಪುದುಂ ಕೆಲದೊಳಿರ್ದ ಸಖೀಕದಂಬದ ಮೊಗಮಂ ನೋಡೆ ಸಂತತಸನ್ನಿಹಿತೆಯಪ್ಪ ತಾಂಬೂಲಕರಂಕವಾಹಿನಿ ಮಕರಿಕೆಯೆಂಬಳಿಂತೆದಳ್
ಅರಸಿಯ ನೆಗೞ್ತೆ ನೋಡಲ್
ಪಿರಿದುಂ ವಿಸ್ಮಯಮನಾಗಿಪುದು ದೇವ ಮನೋ
ಹರವೆನಿಪ ರಾಜ್ಯವಿಭವದ
ಪರಮಸುಖಂ ತನಗೆವಿಫಳಮಾದವೊಲೀಗಳ್                             ೪೫
ಮನೆಯೊಳ್ ಮಱುಗುತ್ತಿರೆ ಮ
ಜ್ಜನಭೋಜನಭೂಷಣಂಗಳೆಂಬಿವುಮಂ ಪ್ರಾ
ರ್ಥನೆಗೆಯ್ದು ದೇವ ನಿಚ್ಚಮು
ಮನುವಿಸಿ ನೆಗೞಪುದು ಪರಿಜನಂ ಮಾನಿನಿಯಾ                          ೪೬
ವ|| ಅದಲ್ಲದೆಯುಮಿಂದುವರಂ ದೇವರ ಮನಂ ನೊಂದಪುದೆಂದು ಮನಂದೋಱದಿರ್ಪಳಿಂದು ಮಹಾಕಾಳದೇವರಂ ಪೂಜಿಸುತ್ತ ಮಿರ್ಪಲ್ಲಿ ಭಾರತಕಥಾಶ್ರವಣದೊಳ್ ಪುನ್ನಾಮೋ ನರಕಾತ್ತ್ರಾಯತ ಇತಿ ಪುತ್ರ ಅಪುತ್ರಾಣಾಂಕಿಲ ಗತಿರ್ನಾಸ್ತಿ ನವಾಸಂತಿ ಲೋಕಾ ಶುಭಾ ಎಂಬೀ ವಾಕ್ಯಾರ್ಥಮಂ ಕೇಳ್ದು
ಅಂತು ಮನೆಗಾಗಳೇ ಬಂ
ದಂತಸ್ಸಂತಾಪಮೊದವೆ ಬಾಷ್ಪಾಂಬುವನೋ
ರಂತೆ ಸುರಿಯುತ್ತಮಿರ್ದಪ
ಳೆಂತುಂ ಸಂತೈಸಲಾರ್ತೆನಿಲ್ಲವನೀಪತೀ                           ೪೭
ಇಲ್ಲಿಂದಿತ್ತಲ್ ದೇವರ್
ಬಲ್ಲಿರೆನುತ್ತುಸಿರದಿರ್ಪುದುಂ ಮಕರಿಕೆ ಭೂ
ವಲ್ಲಭನಱದಾಗಳ್ ನಿಜ
ವಲ್ಲಭೆಯಂ ನೋಡಿ ದುಖದಿಂ ಬಿಸುಸುಯ್ದಂ                                ೪೮
ನಮಗಿಂತಾದುದು ದೈವಮಾತ್ಮಜಪರಿಷ್ವಾಂಗಾಮೃತಾಸ್ವಾದ ಸೌ
ಖ್ಯಮದೆಂತುಂ ದೊರೆಕೊಂಡಿತಿಲ್ಲ ಹೃದಯಕ್ಕೋರಂತೆ ಮುಂ ಪುಣ್ಯಕ
ರ್ಮಮನಂತಾಗಿರೆ ಮಾಡದೀಗಳೞಲಿಂ ಪೇೞಂತೞುತ್ತಿರ್ದಳ
ಕ್ಕುಮೆ ಬೇಡಂಗನೆ ಮಾಣ್ಪುದೆಂದುಸಿರ್ದಂ ತಾರಾಪೀಡಚಕ್ರೇಶ್ವರಂ        ೪೯
ಎಲೈ ಕಮಲನೇತ್ರೆ! ನಿನ್ನ ಶೋಕಕ್ಕೆ ಏನು ಕಾರಣ ಎಂಬುದನ್ನು ನನಗೆ ತಿಳಿಯಪಡಿಸು.” ವ|| ಎಂದು ದುಖಕ್ಕೆ ಕಾರಣವನ್ನು ಎಷ್ಟು ಕೇಳಿದರೂ ಹೇಳದೆ ವಿಲಾಸವತಿ ಮಹಾರಾಣಿಯು ಕಣ್ಣೀರಿನ ಧಾರೆಯನ್ನು ಸುರಿಸುತ್ತಾ ಪಕ್ಕದೊಳಿದ್ದ ಗೆಳತಿಯರ ಮುಖವನ್ನು ನೋಡಲಾಗಿ ಯಾವಾಗಲೂ ಜೊತೆಯಲ್ಲೇ ಇರುವ ಹಡಪದವಳತಿಯಾದ ಮಕರಿಕೆ ಎಂಬುವಳು ಹೀಗೆ ಹೇಳಿದಳು. ೪೫. “ಪ್ರಭುವೆ, ರಾಣಿಯ ಕೆಲಸವನ್ನು ನೋಡಿದರೆ ಬಹಳ ಆಶ್ಚರ್ಯವುಂಟಾಗುತ್ತದೆ. ಈ ಮನೋಹರವಾದ ರಾಜ್ಯಸಂಪತ್ತಿನ ಪರಮಸೌಖ್ಯವೆಲ್ಲವೂ ತನಗೆ ವ್ಯರ್ಥವಾದಂತೆ ಅವಳು ಭಾವಿಸಿದ್ದಾಳೆ. ೪೬. ಹೀಗೆ ಅವಳು ಅರಮನೆಯಲ್ಲಿ ಮರುಗುತ್ತಾ ಇರುತ್ತಾಳೆ. ಅವಳಿಗೆ ಯಾವುದರಲ್ಲೂ ಆಸಕ್ತಿಯಿಲ್ಲ. ಪರಿಜನರು ಪ್ರತಿನಿತ್ಯವೂ ಪ್ರಾರ್ಥಿಸಿ ಸಮಾಧಾನಪಡಿಸಿ, ಸ್ನಾನ, ಊಟ, ಅಲಂಕಾರಗಳನ್ನು ಮಾಡಿಸುತ್ತಾರೆ. ವ|| ಅದಲ್ಲದೆ ಇಲ್ಲಿಯವರೆಗೂ ಮಹಾಸ್ವಾಮಿಯವರ ಮನಸ್ಸಿಗೆ ನೋವಾಗುವುದೆಂದು ತನ್ನ ವ್ಯಥೆಯನ್ನು ತಮ್ಮೆದುರಿನಲ್ಲಿ ತೋರ್ಪಡಿಸಿ ಕೊಳ್ಳುತ್ತಿರಲಿಲ್ಲ. ಆದರೆ ಈ ದಿನ ಮಹಾಕಾಳೇಶ್ವರ ದೇವಾಲಯಕ್ಕೆ ಹೋಗಿ ಪೂಜೆ ಸಲ್ಲಿಸುತ್ತಿರಲಾಗಿ ಅಲ್ಲಿ ಮಹಾಭಾರತ ಕಥಾಶ್ರವಣದಲ್ಲಿ “ಪುತ್ ಎಂಬ ಹೆಸರುಳ್ಳ ನರಕದ ದೆಸೆಯಿಂದ ಕಾಪಾಡುವವನೇ ಪುತ್ರ. ಮಕ್ಕಳಿಲ್ಲದವರಿಗೆ ಸದ್ಗತಿ ಎಂಬುದಿಲ್ಲ ಮತ್ತು ಮಂಗಳಕರವಾದ ಪರಲೋಕವೂ ಇಲ್ಲ” ಎಂಬ ವಾಕ್ಯದ ಅರ್ಥವನ್ನು ಕೇಳಿ, ೪೭. ಕೂಡಲೆ ಅಲ್ಲಿ ಒಂದು ಕ್ಷಣವೂ ನಿಲ್ಲದೆ ಅರಮನೆಗೆ ಬಂದು ಮನದೊಳಗೆ ಬೇಗುದಿಯುಂಟಾಗಲು ಒಂದೇಸಮನೆ ಕಣ್ಣೀರು ಸುರಿಸುತ್ತಾ ಇದ್ದಾರೆ. ಏನಾದರೂ ಸಮಾಧಾನಪಡಿಸಲು ಸಾಧ್ಯವಾಗುತ್ತಿಲ್ಲ, ಮಹಾಸ್ವಾಮಿ, ೪೮. ಇಲ್ಲಿಂದ ಮುಂದೆ ಪ್ರಭುಗಳ ಚಿತ್ತ” ಎಂದು ಮಕರಿಕೆ ಹೇಳುತ್ತಿರಲಾಗಿ ತಾರಾಪೀಡನು ವಿಷಯವನ್ನು ತಿಳಿದುಕೊಂಡು ತನ್ನ ಮಡದಿಯನ್ನು ನೋಡಿ ದುಖದಿಂದ ನಿಟ್ಟುಸಿರು ಬಿಟ್ಟನು. ೪೯. “ನಮ್ಮ ಅದೃಷ್ಟವೇ ಹೀಗಿದೆ ರಾಣಿ. ಮಕ್ಕಳನ್ನು ಎತ್ತಿ ತಬ್ಬಿಕೊಂಡು ಆನಂದವನ್ನು ಸವಿಯುವ ಭಾಗ್ಯವು ನಮ್ಮ ಹೃದಯಕ್ಕೆ ಲಭ್ಯವಾಗಿಲ್ಲ. ಹಿಂದೆ ಪುಣ್ಯಕರ್ಮಗಳನ್ನು ಮಾಡದೆ ಈಗ
ಗುರುಜನದಲ್ಲಿ ಮಾಡಕಭಕ್ತಿಯನರ್ಚಿಸು ದೇವರಂ ಮುನೀ
ಶ್ವರ ಪರಿಚರ್ಯೆಯೊಳ್ ಪಿರಿದುಮಾದೃತೆಯಾಗು ದಿಟಿಕ್ಕೆ ದಲ್ ಮುನೀ
ಶ್ವರರ್ಗಳೆ ದೈವಮೆಂದವರ ಪಾದಪಯೋರುಹಸೇವೆಯಲ್ಲಿ ತ
ತ್ಪರರೆನಿಪರ್ಗೆ ಪೇೞು ಪಡೆಯಲಾಱದುದೇಂ ತರಳಾಯತೇಕ್ಷಣೇ         ೫೦
ದನುಜಾರಿರುಪು ಜರಾಸಂ
ಧನೆಂಬ ಸುತನತಿರಥಂ ಬೃಹದೃಥನಾಮಾ
ವನಿಪಂಗೆ ಚಂಡಕೌಶಿಕ
ಮುನೀಂದ್ರನಿಂದಾದನೆಂಬುದಂ ಕೇಳ್ದಱಯಾ                                ೫೧
ಶರನ್ವಿಯಂದದಿಂದತಿಗಭೀರಗುಣೋನ್ನತಿಯಿಂ ಸಂದ ಮಂ
ದರಧರಬಾಹುಗಳ್ ವಸುಮತೀತಳರಕ್ಷಣದಕ್ಷರಪ್ಪ ನಾ
ಲ್ವರುಮವನೀಶರಂ ದಶರಥಂ ಪಡೆದಂ ತನುಜಾತರಂ ವಯ
ಷರಿಣತಿಯೊಳ್ ವಿಭಾಂಡಕಮಹಾಮುನಿಮುಖ್ಯವರಪ್ರಸಾದದಿಂ           ೫೨
ವ|| ಎನುತ್ತೆ ವಿಶ್ವಾನಂದಭವನನಪ್ಪಾತ್ಮಸಂಭವನನಾ ಮಹಾನುಭಾವಂ ಬಿಡದೆ ಭಾವಿಸಿ ನಿಜಪ್ರಾಣೇಶ್ವರಿಯ ಮೊಗಮಂ ನೋಡಿ
ಅಮೃತಕರನುದಯಮಾಗಲ್
ಸಮನಿಸೆ ತಳ್ತಿಂದ್ರದಿಗ್ವಧೂಮುಖದೊಳ್ ಬೆ
ಳ್ಪಮರ್ದಂತೆ ಗರ್ಭದಿಂದಂ
ಹಿಮಕರಮುಖಿಮುಖದೊಳೊಂದು ಬೆಳ್ಪೆಸೆದಪುದೋ ೫೩
ನಂದನಜನ್ಮೋತ್ಸವದೊದ
ವಿಂದಂ ಪರಿತಂದು ಪೂರ್ಣಪಾತ್ರಮನತ್ಯಾ
ನಂದಮೊದವಲ್ಕೆ ಪರಿಜನ
ಮೆಂದೆಳೆಕುಳಿಗೊಳ್ವ ಸೈಪು ಸಮನಿಸಿದಪುದೋ                                ೫೪
ಇನಬಿಂಬಂ ಕಣ್ಗಳುಂಬಂ ತೊಳಗಿ ಬೆಳಗೆ ಬಾಲಾತಪಂ ಸುತ್ತಲುಂ ಕಂ
ಪಿನ ಸೊಂಪಂ ಬೀ ಕಣ್ಗಿಟ್ಟಳವೆನಿಪ ನಭೋಲಕ್ಷಿ ಯೆಂಬಂತಿರುತ್ಸಂ
ಗನಿಷಣ್ಣಂ ನಂದನಂ ಕಣ್ಗೊಳಿಸುತಿರೆ ಹರಿದ್ರಾಂಶುಕಾಲಿಂಗಿತಾಂಗಂ
ತನಗೊಪ್ಪಲ್ಕೆಂದು ಮದ್ವಲ್ಲಭೆ ಮನಕೆ ಮಹೋತ್ಸಾಹಮಂ ಮಾಡಿದಪ್ಪಳ್            ೫೫
ಅಳಲಿನಿಂದ ಅಳುತ್ತಿದ್ದರೆ ಫಲವೇನು? ಹೇಳು. ಬೇಡ, ಅಳುವುದನ್ನು ನಿಲ್ಲಿಸು” ಎಂದು ತಾರಾಪೀಡ ಚಕ್ರವರ್ತಿಯು ಹೇಳಿದನು. ೫೦. “ಚಂಚಲವಾದ ಹಾಗೂ ಅಗಲವಾದ ಕಣ್ಣುಳ್ಳ ಸುಂದರಿ, ಗುರುಹಿರಿಯರಲ್ಲಿ ಹೆಚ್ಚು ಭಕ್ತಿಯನ್ನು ಮಾಡು. ದೇವರನ್ನು ಭಕ್ತಿಯಿಂದ ಪೂಜಿಸು. ಮಹರ್ಷಿಗಳ ಸೇವೆಯಲ್ಲಿ ಹೆಚ್ಚು ನಿರತಳಾಗು. ಏಕೆಂದರೆ ನಿಜವಾಗಿಯೂ ಋಷಿಗಳೇ ದೇವರು. ಅವರ ಪಾದಕಮಲ ಸೇವೆಯಲ್ಲಿ ಆಸಕ್ತರಾದವರಿಗೆ ಪಡೆಯಲಾಗದುದು ಯಾವುದೂ ಇಲ್ಲ. ೫೧. ಹಿಂದೆ ಬೃಹದ್ರಥನೆಂಬ ರಾಜನಿಗೆ ಚಂಡಕೌಶಿಕನೆಂಬ ಮುನೀಶ್ವರನ ವರದಿಂದ ಬಹಳ ಪರಾಕ್ರಮಶಾಲಿಯಾದ ಶ್ರೀಕೃಷ್ಣನನ್ನು ಗೆದ್ದಿದ್ದ ಜರಾಸಂಧನೆಂಬ ಮಗನು ಹುಟ್ಟಿದ್ದು ನಿನಗೆ ಗೊತ್ತಿಲ್ಲವೇ? ೫೨. ದಶರಥ ಮಹಾರಾಜನು ಮುಪ್ಪಿನಲ್ಲಿ ವಿಭಾಂಡಕಮುನಿಗಳ ಪುತ್ರನಾದ ಋಷ್ಯಶೃಂಗ ಮಹರ್ಷಿಗಳ ವರಪ್ರಸಾದದಿಂದ ಸಮುದ್ರದಂತೆ ಬಹಳ ಗಂಭೀರವಾದ ಗುಣಗಳ ಸಮೃದ್ಧಿಯಿಂದ ಕೂಡಿರುವ, ವಿಷ್ಣುವಿನ ನಾಲ್ಕು ತೋಳುಗಳಂತಿರುವ, ಭೂಮಿಯನ್ನು ಕಾಪಾಡುವುದರಲ್ಲಿ ಸಮರ್ಥರಾದ ನಾಲ್ಕುಜನ ರಾಜಪುತ್ರರನ್ನು ಮಕ್ಕಳಾಗಿ ಪಡೆದನು” ವ|| ಎಂದು ಹೇಳುತ್ತಾ ಸಮಸ್ತ ಸಂತೋಷಕ್ಕೂ ನೆಲೆಯಂತಿರುವ ಮಗನನ್ನು ಮಹಾನುಭಾವನಾದ ತಾರಾಪೀಡನು ಬಿಡದೆ ನೆನೆಸಿಕೊಳ್ಳುತ್ತಾ ತನ್ನ ಪ್ರಾಣಕಾಂತೆಯ ಮುಖವನ್ನು ನೋಡಿ,
೫೩. “ಚಂದ್ರೋದಯವಾದಾಗ ಪೂರ್ವದಿಕ್ಕೆಂಬ ಕಾಮಿನಿಯ ಮುಖದಲ್ಲಿ ಬಿಳುಪು ಹರಡುವಂತೆ ಗರ್ಭಧಾರಣೆಯಿಂದ ನಿನ್ನ ಮುಖದಲ್ಲಿ ಬಿಳುಪು ಯಾವಾಗ ಉಂಟಾಗುವುದೋ ಎಂದು ಚಿಂತಿಸುತ್ತಿದ್ದೇನೆ. ೫೪. ಪುತ್ರಜನ್ಮೋತ್ಸವವು ಸಂಭವಿಸಿರಲಾಗಿ ಅತ್ಯಾನಂದ ಭರಿತರಾದ ಪರಿಜನರು ಓಡಿಬಂದು ನನ್ನಿಂದ ಬಹುಮಾನವನ್ನು ಪಡೆದುಕೊಳ್ಳಲು ತವಕಿಸುತ್ತಿರುವುದನ್ನು ನೋಡುವ ಭಾಗ್ಯವು ನನಗೆ ಎಂದು ಒದಗುತ್ತದೆಯೋ? ೫೫. ಸೂರ್ಯಮಂಡಲವು ಆಗತಾನೆ ಉದಯಿಸಿ ಕಣ್ಣಿಗೆ ಆನಂದವಾಗುವಂತೆ ಚೆನ್ನಾಗಿ ಪ್ರಕಾಶಿಸುತ್ತಿರಲು

56-74/

ಚಂದ್ರಾಪೀಡನ ಜನನ ಮತ್ತು ಬಾಲ್ಯ [56 to 74]
ಪನೆಗಳ್ ತೋರದ ಮಂದಹಾಸರುಚಿ ಮುದ್ದಂ ನಾಡೆಯುಂ ಬೀ ರೋ
ಚನದಿಂ ರಂಜಿಪ ನೂಲ ರಕ್ಕೆವಣಿಗಳ್ ಚೆಲ್ವಾಗೆ ವಿಸಾರಲೋ
ಚನಯುಗ್ಮಂ ಮಿಸುಗಲ್ ಮಱಲ್ದೆಸೆವ ತೂಗುಂದೊಟ್ಟಿಲೊಳ್ ಪಟ್ಟ ಪು
ತ್ರನ ವಕ್ತ್ರೇಂದುವನಂಜನಾಂಕಿತಮನಾನಿನ್ನೆಂದು ಪೇೞು ಕಾಣ್ಬೆನೋ      ೫೬
ಹೃದಯದೊಳೊದವಿದ ಕತ್ತಲೆ
ಚೆದುರುವಿನಂ ಮಂಗಳಪ್ರದೀಪದವೋಲ
ಭ್ಯುದಯಕರನೆನಿಪ ನಂದನ
ನದೆಂದು ತೊಳಗುವನೊ ಕಾಂತೆಯರ ಕರತಳದೊಳ್            ೫೭
ಸಂಗಡಿಸಿದ ಕಿಱುಜಡೆಗಳ
ತೊಂಗಲ್ಗಳಿನೊಪ್ಪೆ ಜಾನುಚಂಕ್ರಮಣಂ ಹ
ರ್ಮ್ಯಾಂಗಣದೊಳೆಂದು ಸುೞಗುಮೊ
ಸಿಂಗದ ಮಱಯಂತಿರೆಸೆದು ತೋರ್ಪ ಕುಮಾರಂ                   ೫೮
ಲಲನಾಮಂಜೀರನಾದಕ್ಕೆಳಸುವ ಕಳಹಂಸಂಗಳಂ ಕಂಡು ಬೆಂಬೆ
ನ್ನೊಳೆ ನೀಡುಂ ಪೋಪ ಕಾಂತಾಭವನ ಹರಿಣಶಾಬಂಗಳೆೞ್ತಂದು ಚಂದ್ರೋ
ಪಳಭಿತ್ತಿಪ್ರಾಂತದೊಳ್ ಮಾರ್ಪೊಳೆಯಲೆನಗಿವಂ ತಂದು ನೀನೀವುದೆಂದಾ
ಗಳುಮಾದಂ ದಾದಿಗಾಯಾಸಮನೊಡರಿಪ ಮುದ್ದಾತ್ಮಜಂಗೆಂದು ತೋರ್ಕುಂ        ೫೯
ಮದಲೇಖಾಮಂಡನಂ ಕಣಳಿಸೆ ಕದಪಿನೊಳ್ ನೀಳ್ದ ಕಸ್ತೂರಿಕಾಪಂ
ಕದಿನಂಗುಲ್ಯಂಕುಶಾಕರ್ಷಣಮಮರೆ ಶಿರಂದೂಗುತಂತೆ ತ್ತಿ ಕೆಯ್ಯಂ
ಕೆದಱುತ್ತಂ ಧೂಳಿಯಂ ಪ್ರೀತಿಯನೊದವಿಪ ಗಂಡೋಚ್ಚಲಡ್ಡಿಂಡಿಮಧ್ವಾ
ನದಿನೆಂದೋ ಮುಂದೆ ಮನ್ನಂದನನೆಸೆವ ಗಜಕ್ರೀಡೆಯಿಂದಾಡುತಿರ್ಪಂ ೬೦
ಮತ್ತು ಎಳೆಬಿಸಿಲು ಎಲ್ಲೆಲ್ಲೂ ಕೆಂಬಣ್ಣದ ಸೊಬಗನ್ನು ಹರಡುತ್ತಿರಲು ಕಣ್ಣಿಗೆ ಆಪ್ಯಾಯಮಾನವಾಗಿರುವ ಆಕಾಶದ ಶೋಭೆಯಂತೆ ತೊಡೆಯ ಮೇಲೆ ಮಲಗಿಕೊಂಡಿರುವ ನನ್ನ ಪ್ರಾಣಕಾಂತೆಯು ಎಂದು ನನ್ನ ಮನಸ್ಸಿಗೆ ಹುರುಪನ್ನು ಉಂಟುಮಾಡುತ್ತಾಳೋ!
೫೬. ಹಲ್ಲಿಲ್ಲದ ಬಾಯಿಯಲ್ಲಿ ಕಿರುನಗೆಯ ಕಾಂತಿಯು ಅತಿಶಯವಾದ ಸೊಬಗನ್ನು ಸೂಸುತ್ತಿರಲು, ಗೋರೋಚನದಿಂದ ರಂಜಿಸುತ್ತಿರುವ ರಕ್ಷಾಸೂತ್ರಮಣಿಗಳು ಕಂಠದಲ್ಲಿ ಶೋಭಿಸುತ್ತಿರಲು, ಅಗಲವಾದ ಎರಡು ಕಣ್ಣುಗಳು ಹೊಳೆಯುತ್ತಿರಲು, ತೂಗುವ ತೊಟ್ಟಿಲಿನಲ್ಲಿ ಮಲಗಿರುವ ಮಗುವಿನ ಕಾಡಿಗೆಬೊಟ್ಟಿನಿಂದ ರಂಜಿಸುವ ಮುಖಚಂದ್ರನನ್ನು ಯಾವತ್ತು ನೋಡುತ್ತೇನೊ! ಹೇಳು. ೫೭. ನಮ್ಮ ಹೃದಯದಲ್ಲಿ ಆವರಿಸಿರುವ ನಿರಾಶೆಯೆಂಬ ಕಗ್ಗತ್ತಲೆಯನ್ನು ಪರಿಹಾರ ಮಾಡುವ ಮಂಗಳದೀಪದಂತೆ ನಮಗೆ ಏಳಿಗೆಯನ್ನುಂಟುಮಾಡುವ ಕುಮಾರನು ಅರಮನೆಯ ಹೆಂಗಸರ ಕೈಗಳನ್ನು ಎಂದು ಅಲಂಕರಿಸುತ್ತಾನೊ! ೫೮. ಒಟ್ಟುಗೂಡಿಸಿರುವ ಕಿರುಜಡೆಗಳ ಗಂಟಿನಿಂದ ಶೋಭಿಸುವ, ಅಂಬೆಗಾಲಿಕ್ಕುವ, ಸಿಂಹದ ಮರಿಯಂತೆ ಮೆರೆಯುವ ಗಂಡುಕೂಸು ಅರಮನೆಯ ಹಜಾರದಲ್ಲಿ ಎಂದು ಸುಳಿದಾಡುತ್ತಾನೊ! ೫೯. ಅರಮನೆಯ ಮಹಿಳೆಯರ ಕಾಲ್ಗಡಗಗಳ ಧ್ವನಿಗೆ ಮಾರುಹೋಗಿ ಬಂದಿರುವ ರಾಜಹಂಸಗಳನ್ನು ನೋಡಿ ಅವುಗಳ ಬೆನ್ನುಹತ್ತಿ ಬೆನ್ನುಹತ್ತಿ ಓಡಾಡುವ ಮತ್ತು ರಾಣೀವಾಸದ ಜಿಂಕೆಮರಿಗಳನ್ನು ಎಳೆದುಕೊಂಡು ಬಂದು ಚಂದ್ರಕಾಂತಶಿಲೆಯ ಗೋಡೆಯಲ್ಲಿ ಅವುಗಳ ಪ್ರತಿಬಿಂಬವನ್ನು ನೋಡಿ ಅವುಗಳನ್ನು ಜಿಂಕೆಯೆಂದೇ ಭ್ರಮಿಸಿ ಇವುಗಳನ್ನು ತನಗೆ ಕೊಡಬೇಕೆಂದು ಯಾವಾಗಲೂ ದಾದಿಯನ್ನು ಕಾಡಿಸಿ ಗೋಳುಗುಟ್ಟಿಸುವ ಮಗುವಿನ ಮುದ್ದಾಟವನ್ನು ನಾನು ಯಾವಾಗ ನೋಡುತ್ತೇನೋ ಕಾಣೆ. ೬೦. ಕೆನ್ನೆಯಲ್ಲಿ ಕಸ್ತೂರಿದ್ರವದಿಂದ ಬರೆದಿರುವ ಆನೆಯ ಮದರೇಖೆಯಂದದ ನೀಳವಾದ ಗೆರೆಯು ಕಂಗೊಳಿಸುತ್ತಿರಲು, ದಾದಿಯು ಅಂಕುಶದಂತಿರುವ ತನ್ನ ಕೈಬೆರಳು ಗಳಿಂದ ತಿವಿಯಲು ಬರುವುದಿಲ್ಲವೆಂದು ಅಸಮ್ಮತಿಯನ್ನು ಸೂಚಿಸಲು ತಲೆಯನ್ನು ಅಳ್ಳಾಡಿಸುವ, ಕೈಯನ್ನು ಎತ್ತಿ ಧೂಳನ್ನು ಎರಚುತ್ತಿರುವ ಬಾಯಿಂದ ಹೊರಡುತ್ತಿರುವ ಡಿಂಡಿಮದಂತೆ ಇಂಪಾದ ಟ್ಲಟ್ಲ ಎಂಬ ಧ್ವನಿಯಿಂದ ಪ್ರೀತಿಯನ್ನುಂಟುಮಾಡುವ ಮುದ್ದುಗುವರನು ನನ್ನ ಮುಂದೆ ಆನೆಯ ಲೀಲೆಯನ್ನು ಎಂದು ತೋರಿಸುತ್ತಾನೋ ಟಿ. ಆನೆಯ ಕೆನ್ನೆಯ ಮೇಲೂ ಮದೋದಕದ ಧಾರೆಗಳು ಕಂಗೊಳಿಸುತ್ತವೆ. ಮಾವಟಿಗನು ಚುಚ್ಚುವ ಅಂಕುಶದಿಂದ ಅದೂ ತಲೆಯನ್ನು ಅಲ್ಲಾಡಿಸುತ್ತದೆ. ಅದೂ ಸೊಂಡಿಲನ್ನು ಮೇಲಕ್ಕೆತ್ತಿ ಧೂಳಿಯನ್ನು ಎರಚುತ್ತದೆ. ಅದರ ಬಾಯಿಂದಲೂ ಡಿಂಡಿಮ ಧ್ವನಿಯಂದದ ಶಬ್ದವು ಹೊರಡುತ್ತದೆ. ಹೀಗೆ ಮಗು ಗಜಲೀಲೆಯನ್ನು ಆಡುವುದನ್ನು ತಾನು
ತಳಿರಡಿಯಿಡುತಂ ಕುಟ್ಟಿಮ
ತಳದೊಳ್ ಮಾರ್ಪೊಳೆಯುತಿರೆ ನಿಜಪ್ರತಿಬಿಂಬಂ
ಗಳನೀಕ್ಷಿಸುತುರೆ ಕೌತುಕ
ಚಳನಯನದೆ ತನಯನೆಂದು ಬೞಸಂದಪನೋ                       ೬೧
ಬಾರೆಲೆ ತಂದೆ ಬಾರರಸ ಬಾ ಪೊರೆವಾೞ್ದನೆ ಬಾಯೆನುತ್ತೆ ವಿ
ಸ್ತಾರಿತದೀರ್ಘಬಾಹುಯುಗಳರ್ ಪರಮೋತ್ಸವದಿಂದಶೇಷ ಧಾ
ತ್ರೀರಮಣರ್ ಮರಲ್ದು ಕರೆಯುತ್ತಿರೆಯುಂ ಮಣಿಭೂಷಣಾಂಶು ವಿ
ಸಾರಿತನೇತ್ರನೆಂದು ಸುೞದಪ್ಪನೊ ಮುಂದೆ ಸಭಾಂತರಾಳದೊಳ್       ೬೨
ವ|| ಎಂದಿವು ಮೊದಲಾಗಿ ಪಲವುಂ ಮನೋರಥಂಗಳಂ ಚಿಂತಿಸುತ್ತುಮಿರ್ದು ಮತ್ತಂ ಪ್ರಿಯಮಧುರಂಗಳುಂ ಶೋಕಾಪನೋದ ನಿಪುಣಂಗಳುಂ ಧರ್ಮೋಪದೇಶಗರ್ಭಂಗಳುಮಪ್ಪ ವಚನನಿಚಯಂಗಳಿನೆಂತಾನುಂ ಸಂತೈಸಿ ನಿಜಪರಿಜನಂಬೆರಸರಸಂ ಬಿಜಯಂಗೆಯ್ದನಲ್ಲಿಂ ಬೞಕ್ಕಂ ವಿಳಾಸವತಿಮಹಾದೇವಿ ದುಖಮಂ ಪತ್ತುವಿಟ್ಟೆಂದಿ ನಂತಾಭರಣಂಗಳಂ ತೊಟ್ಟು
ಗುರುದೇವದ್ವಿಜಪೂಜಾ
ಪರಿಚರ್ಯೆಯನೆಸಗಿ ಭಕ್ತಿಯಿಂ ಮತ್ತುಂ ಪೇ
ೞ್ದರ ಮಾತೆಲ್ಲಂ ಕೇಳ್ದಾ
ದರದಿಂದಂ ಗರ್ಭತೃಷ್ಣೆಯಿಂದೊಡರಿಸಿದಳ್                        ೬೩
ವಿವಿಧ ನವಪ್ರಸೂನಫಳಪುಣ್ಯನದೀಜಳ ನೂತರತ್ನಪ
ಲ್ಲವನಿವಹಂಳಿಂದೆಸೆವ ಪೊಂಗಳಸಂಗಳನೆತ್ತಿ ಸುತ್ತುಮು
ತ್ಸವದೊಳೆ ಬಂದು ಗೋಪವನಿತಾನಿಕರಂ ಮಿಸಿಸಲ್ಸವತ್ಸಧೇ
ನುವಿನಡಿಯೊಳ್ ವಿಲಾಸವತಿ ವಿವಳನಾಕುಲ ಗೋಕುಲಂಗಳೊಳ್       ೬೪
ಸಲೆ ನಿಲೆ ಬೇವ ಗುಗ್ಗುಳದ ಕರ್ವೊಗೆಯಿಂದಮಗುರ್ವನಾಳ್ದು ಕ
ತ್ತಲಿಸುವ ಚಂಡಿಕಾಭವನದೊಳ್ ಧವಳಾಂಶುಕೆ ಶುದ್ಧಮೂರ್ತಿ ನಿ
ಶ್ಚಳತರಮಪ್ಪ ಭಕ್ತಿಯಿನುಪೋಷಿತೆಯಾಗಿ ಕುಶೋಪಧಾನಮಂ
ಗಳ ವಸುಧಾತಳೀಶಯನಸುವ್ರತಮಂ ಲಲಿತಾಂಗಿ ತಾಳ್ದಿದಳ್                ೬೫
ನೋಡಬೇಕೆಂದು ರಾಜನು ಹಂಬಲಿಸುತ್ತಾನೆ. ೬೧. ತಪ್ಪು ಹೆಜ್ಜೆಗಳನ್ನಿಡುತ್ತಾ ನೆಲೆಗಟ್ಟಿನಲ್ಲಿ ಪ್ರತಿಫಲಿಸಿರುವ ತನ್ನ ಪ್ರತಿಬಿಂಬವನ್ನು ಕುತೂಹಲದಿಂದ ಚಂಚಲವಾದ ಕಣ್ಣುಗಳಿಂದ ನೋಡುತ್ತಾ ಮಗು ಯಾವಾಗ ನನ್ನ ಹತ್ತಿರಕ್ಕೆ ಬರುತ್ತಾನೋ. ೬೨. ಬಾರೋ ತಂದೆ, ಬಾ ದೊರೆ! ಕಾಪಾಡುವ ಒಡೆಯನೆ ಬಾಪ್ಪ! ಎಂದು ಕರೆಯುತ್ತಾ, ತಮ್ಮ ನೀಳವಾದ ಎರಡು ತೋಳುಗಳನ್ನೂ ಚಾಚಿ ಸಾಮಂತ ರಾಜರೆಲ್ಲರೂ ಬಹಳ ಸಂತೋಷದಿಂದ ಮತ್ತೆ ಮತ್ತೆ ಕರೆಯುತ್ತಿರಲು ರತ್ನದ ಒಡವೆಗಳ ಬೆಳಕಿನಿಂದ ರಾಜರ ಕಣ್ಣುಗಳನ್ನು ಅಗಲವಾಗುವಂತೆ ಮಾಡುವ ಕುಮಾರನು ಆಸ್ಥಾನಮಂಟಪಕ್ಕೆ ಬಂದು ಎಂದು ನನ್ನ ಮುಂದೆ ಸುಳಿದಾಡುತ್ತಾನೋ” ವ|| ಇವೇ ಮೊದಲಾದ ಹಲವಾರು ಮನೋರಥಗಳನ್ನು ಚಿತ್ರಿಸಿಕೊಳ್ಳುತ್ತಿದ್ದು ಮತ್ತೆ ಹಿತವಾಗಿಯೂ ಮಧುರವಾಗಿಯೂ ಇರುವ ಮನೋವ್ಯಥೆಯನ್ನು ನಿವಾರಿಸುವುದರಲ್ಲಿ ಸಮರ್ಥವಾದ ಧರ್ಮೋಪದೇಶದಿಂದ ಕೂಡಿಕೊಂಡಿರುವ ಮಾತುಗಳಿಂದ ರಾಣಿಯನ್ನು ಹೇಗೋ ಸಮಾಧಾನಪಡಿಸಿ ತನ್ನ ಪರಿವಾರದೊಂದಿಗೆ ರಾಜನು ತೆರಳಿದ ಮೇಲೆ ವಿಲಾಸವತಿಮಹಾರಾಣಿ ದುಖವನ್ನು ಬದಿಗೊತ್ತಿ ಎಂದಿನಂತೆ ಆಭರಣಗಳನ್ನು ತೊಟ್ಟು ೬೩. ಮುಂದೆ ಗುರುಗಳ, ದೇವರ, ಬ್ರಾಹ್ಮಣರ ಸೇವೆಯನ್ನು ಬಹಳ ಭಕ್ತಿಯಿಂದ ಮಾಡತೊಡಗಿದಳು. ಅಲ್ಲದೆ ಯಾರು ಏನು ಹೇಳಿದರೂ ಅವೆಲ್ಲವನ್ನೂ ಬಸುರಿಯಾಗಬೇಕೆಂಬ ಹಂಬಲಿನಿಂದ ನೆರವೇರಿಸುತ್ತಿದ್ದಳು. ೬೪. ಬಳಿಕ ವಿಲಾಸವತಿಯು ನಾನಾ ವಿಧವಾದ ಹೂವುಗಳಿಂದಲೂ, ಹಣ್ಣುಗಳಿಂದಲೂ, ಪುಣ್ಯಕರವಾದ ನದೀಜಲಗಳಿಂದಲೂ ಹೊಸರತ್ನಗಳಿಂದಲೂ ಚಿಗುರುಗಳಿಂದಲೂ ಶೋಭಿಸುವ ಸುವರ್ಣಕಳಶಗಳನ್ನು ಎತ್ತಿ ಸುತ್ತಲೂ ಗೊಲ್ಲರ ಹೆಂಗಸರು ಬಹಳ ಸಂಭ್ರಮದಿಂದ ಬಂದು ಸ್ನಾನ ಮಾಡಿಸಲಾಗಿ ಪ್ರಶಾಂತವಾದ ಗೊಲ್ಲರ ಹಳ್ಳಿಗಳಲ್ಲಿ ಕರುವಿನೊಂದಿಗಿರುವ ಗೋವಿನ ಅಡಿಯಲ್ಲಿ ಸ್ನಾನ ಮಾಡಿದಳು. ೬೫. ಅವಿಚ್ಛಿನ್ನವಾಗಿ ಉರಿಯುತ್ತಿರುವ ಗುಗ್ಗುಳದ ಕಪ್ಪು ಹೊಗೆಯಿಂದ ಅತಿಶಯವನ್ನು ಪಡೆದು ಕತ್ತಲಾಗಿರುವ ಚಂಡಿಕಾದೇವಾಲಯದಲ್ಲಿ ಸ್ನಾನದಿಂದ ಪರಿಶುದ್ಧವಾದ ಶರೀರವುಳ್ಳವಳಾಗಿ ಬಿಳಿಯ ಸೀರೆಯನ್ನುಟ್ಟುಕೊಂಡು ನಿಚ್ಚಟವಾದ ಭಕ್ತಿಯಿಂದ ಕೂಡಿದವಳಾಗಿ ಉಪವಾಸ ಮಾಡಿ
ಪತಿಲಿಖಿತಮಂಡಲಸ್ಥಿತೆ
ಕೃತಾಷ್ಟ ದಿಗ್ದೇವತಾರ್ಚನಪ್ರಕರೆ ದೃಢ
ವ್ರತೆ ಬಹುಳ ಚತುರ್ದಶಿಯೊಳ್
ಚತುಷ್ಪಥಸ್ಥಾನವಿಯನಿರುಳೊಳ್ ತಳೆದಳ್   ೬೬
ತಿಲಪಾತ್ರಪ್ರಕರಂಗಳಂ ಕುಡುವಳಶ್ವತ್ಥಾದಿ ಭೂಜಂಗಳಂ
ಬಲವರ್ಪಳ್ ಬಲಿಭುಗ್ವ ಜಕ್ಕೆ ಬಲಿಯಂ ತಾನಿಕ್ಕುವಳ್ ಮಾತೃಮಂ
ಡಳಮಂ ಪೂಜಿಸುವಳ್ ಪ್ರಸಿದ್ಧಮಿವು ಲೋಕಕ್ಕೆಂಬ ನಾಗಹ್ರದಂ
ಗಳೊಳಾ ಮಾನಿನಿ ಮಂಗಳಾಚರಣದಿಂ ಮೀವಳ್ ಮಹೋತ್ಸಾಹದಿಂ    ೬೭
ಬೆಸಗೊಳ್ವಳ್ ಋಷಿಸಂಘಮಂ ನಯದೆ ಸಿದ್ಧಾದೇಶಮಾದಂತೆ ಮ
ನ್ನಿಸುವಳ್ ತಾನೊಲವಿಂ ಸಮಸ್ತಶಕುನಜ್ಞಾನೀಕಮಂ ಕೂಡೆ ನೋ
ಡಿಸುವಳ್ ವೃದ್ಧಪರಂಪರಾಗತ ರಹಸ್ಯಾಚಾರಮಂ ಮಾಣದಾ
ಗಿಸುವಳ್ ವೇದಸಮೂಹಮಂ ಪದಪಿನಿಂ ಕೇಳ್ವಳ್ ಪುರಾಣಂಗಳಂ         ೬೮
ವ|| ಮತ್ತಂ ಗೋರೋಚನಾರಚಿತ ಭೂರ್ಜಪತ್ರಗರ್ಭರಕ್ಷಾಮಣಿಗಳಂ ತಾಳ್ದಿಯುಂ ಓಷಸೂತ್ರಚಯಮಂ ತಳೆದುಂ ಉಪಶ್ರುತಿಗಳಂ ಕೇಳ್ದುಮಧ್ವಂಗಳೊಳ್ ಜಂಬುಕಂಗಳ್ಗೆ ಮಾಂಸಬಲಿ ಸಮನ್ವಿತೋಪಹಾರಂಗಳಂ ಮಾಡಿಸಿಯು ಮಿಂತನೇಕವಿಧದಿಂ ವಿಳಾಸವತಿಮಹಾದೇವಿ ಪುತ್ರೋತ್ಪತ್ತಿನಿಮಿತ್ತಂ ಪಲವು
ದಿವಸಮಾಚರಿಸುತ್ತಮಿರ್ಪುದುಮೊಂದುದಿವಸಂ
ಸುರುಚಿರಸೌಧದೊಳ್ ನೆಲಸಿರಲ್ ನಿಜಕಾಂತೆಯ ವಕ್ತ್ರಬಿಂಬದೊಳ್
ಕರಿಣಿಯ ಸೃಕ್ವಮಂ ಪುಗುವ ನೀರಜಕಾಂಡಮೆನಲ್ಕಿಳಾಮನೋ
ಹರಶಶಿಮಂಡಳಂ ಪುಗುವುದಂ ವಸುಧಾಪನಂದು ಕಂಡನ
ಚ್ಚರಿಯೆನಿಸಿರ್ದುದಂ ನೆನಸುವೊಲ್ ಕನಸಂ ಬೆಳಗಪ್ಪ ಜಾವದೊಳ್       ೬೯
ಅರಸನತಿಹರ್ಷವಿಕಸಿತ
ಸುರಚಿರಲೋಚನನಮಾತ್ಯಮುಖ್ಯನನಾಗಳ್
ಕರೆದು ನಿಜಸ್ವಪ್ನಮನಾ
ದರದಿಂ ಪೇೞಲ್ಕೆ ಪುಳಕಿತಾಂಗಂ ಸಚಿವಂ                          ೭೦
ದರ್ಭೆಯನ್ನು ಹಾಸಿರುವ ಶುಭಕರವಾದ ನೆಲದಲ್ಲಿ ಮಲಗುವ ವ್ರತವನ್ನು ಕೋಮಲಾಂಗಿಯಾದ ರಾಣಿಯು ಮಾಡಿದಳು.
೬೬. ಕೃಷ್ಣಪಕ್ಷದ ಚತುರ್ದಶಿಯ ರಾತ್ರಿಯಲ್ಲಿ ಗಂಡನಿಂದ ಬರೆಯಲ್ಪಟ್ಟ ದುಂಡುಗೆರೆ(ಮಂಡಲ)ಯ ಒಳಗೆ ಕುಳಿತು ಅಷ್ಟದಿಕ್ಪಾಲಕರಿಗೆ ವಿಶೇಷ ಪೂಜೆಯನ್ನು ಮಾಡಿ ನಾಲ್ಕು ಬೀದಿ ಸೇರುವ ಚೌಕದಲ್ಲಿ ಸ್ನಾನ ಮಾಡುವ ನೋಹಿಯನ್ನೂ ಮಾಡಿದಳು. ೬೭. ತಿಲಪಾತ್ರೆಯನ್ನು ಬ್ರಾಹ್ಮಣರಿಗೆ ದಾನ ಮಾಡಿದಳು. ಅಶ್ವತ್ಥವೇ ಮೊದಲಾದ ಪವಿತ್ರವೃಕ್ಷಗಳಿಗೆ ಪ್ರದಕ್ಷಿಣೆ ಮಾಡಿದಳು. ಕಾಗೆಗಳಿಗೆ ಬಲಿಯನ್ನು ಹಾಕುತ್ತಿದ್ದಳು. ಬ್ರಾಹ್ಮೀ, ಮಾಹೇಶ್ವರೀ ಮೊದಲಾದ ಸಪ್ತಮಾತೃಕೆಗಳ ಗುಡಿಗಳಿಗೆ ಹೋಗಿಬರುತ್ತಿದ್ದಳು. ಬಂಜೆತನವನ್ನು ಪರಿಹರಿಸುವ ವಿಷಯದಲ್ಲಿ ಹೆಸರುವಾಸಿಯಾದ ನಾಗರ ಮಡುವುಗಳಲ್ಲಿ ಸ್ನಾನ ಮಾಡಿದಳು. ೬೮. ಬಹಳ ವಿನಯದಿಂದ ಮಹರ್ಷಿಗಳನ್ನು ಪ್ರಶ್ನಿಸುತ್ತಿದ್ದಳು. ಅವರ ಮಾತನ್ನು ಸಿದ್ಧಪುರುಷರ ಭವಿಷ್ಯದಂತೆ ಗೌರವಿಸಿದಳು. ಬಹಳ ಅಕ್ಕರೆಯಿಂದ ಶಕುನಜ್ಞರೆಲ್ಲರನ್ನೂ ಕಂಡು ಶಕುನ ನೋಡಿಸಿದಳು. ವೃದ್ಧಪರಂಪರೆಯಿಂದ ಬಂದ ಬಂಜೆತನದ ನಿವಾರಣೆಗಾಗಿ ಮಾಡುವ ಗುಟ್ಟಾದ ಆಚರಣೆಗಳನ್ನೆಲ್ಲಾ ಒಂದನ್ನೂ ಬಿಡದೆ ಮಾಡಿದಳು. ಬಹಳ ಉತ್ಸಾಹದಿಂದ ವೇದಗಳನ್ನೂ ಪುರಾಣಗಳನ್ನೂ ಕೇಳುತ್ತಿದ್ದಳು. ವ|| ಮತ್ತು ಗೋರೋಚನದಿಂದ ಬರೆಯಲ್ಪಟ್ಟ ಭೂರ್ಜಪತ್ರ ವನ್ನಿಟ್ಟಿರುವ ಯಂತ್ರದ ತಾಯತಿಗಳನ್ನು ಕಟ್ಟಿಕೊಂಡಳು ಮತ್ತು ಮೂಲಿಕೆಗಳನ್ನು ಕಟ್ಟಿರುವ ಮಂಗಳಸೂತ್ರವನ್ನು ಕೈಗೆ ಕಟ್ಟಿಸಿಕೊಂಡಳು. ಉಪಾಸಕರನ್ನು ಕರೆಸಿ ಭವಿಷ್ಯವನ್ನು ಕೇಳಿದಳು. ದಾರಿಯಲ್ಲಿ ನರಿಗಳಿಗೆ ಮಾಂಸಬಲಿಯಿಂದ ಕೂಡಿದ ಆಹಾರವನ್ನು ಇಕ್ಕಿಸಿದಳು. ಹೀಗೆ ಮಕ್ಕಳಾಗುವುದಕ್ಕೆ ಸಾಧಕವಾದ ಬಗೆಬಗೆಯ ವಿಗಳನ್ನೆಲ್ಲಾ ಕೆಲವು ದಿನಗಳು ಆಚರಿಸುತ್ತಿದ್ದಳು. ಹೀಗಿರಲು ಒಂದು ದಿನ, ೬೯. ತಾರಾಪೀಡನಿಗೆ ಕನಸುಬಿತ್ತು. “ವಸುಮತಿದೇವಿಯು ಬಹಳ ಮನೋಹರವಾದ ಉಪ್ಪರಿಗೆಯ ಮೇಲೆ ಕುಳಿತಿದ್ದಳು. ಆಗ ಹೆಣ್ಣಾನೆಯ ಕಟಬಾಯೊಳಕ್ಕೆ ಹೋಗುವ ತಾವರೆಯ ದಂಟೋ ಎಂಬಂತೆ ಜಗತ್ತಿನಲ್ಲೆಲ್ಲಾ ಪರಮಸುಂದರವಾದ ಪೂರ್ಣಚಂದ್ರಮಂಡಲವು ಅವಳ ಬಾಯನ್ನು ಪ್ರವೇಶಿಸಿತು.” ಇಂತಹ ಅತ್ಯಾಶ್ಚರ್ಯಕರವಾದ ನಿಜವಾಗಿಯೂ ನಡೆದಂತೆಯೇ ಇದ್ದ ಸ್ವಪ್ನವನ್ನು ಮಹಾರಾಜನು ಬೆಳಗಿನ ಜಾವದಲ್ಲಿ ಕಂಡನು. ೭೦. ಎಚ್ಚರವಾಯಿತು. ಬಹಳ ಸಂತೋಷದಿಂದ ಅರಳಿದ ಸುಂದರವಾದ ಕಣ್ಣುಳ್ಳ ಅರಸನು ಪ್ರಧಾನ
ಪಲಕಾಲಕ್ಕೆ ಮನೋರಥಪ್ರಕರಮಿಂದೆಮ್ಮೊಂದು ಪುಣದಯಾ
ವಳಿಯಿಂದಂ ದೊರೆಕೊಂಡುದಿಂದು ಭುವನಕ್ಕಾನಂದಮಾದತ್ತು ಮುಂ
ಕೆಲವಾನುಂ ದಿವಸಕ್ಕೆ ದೇವ ಪಡೆವೈ ಶ್ರೀಮಂಡನಕ್ಷಾತ್ರಮಂ
ಡಲಮಾರ್ಗೋಚಿತಗಾತ್ರನಂ ಬಹುಕಳಾಸತ್ಪಾತ್ರನಂ ಪುತ್ರನಂ             ೭೧
ವ|| ಅದಲ್ಲದೆಯುಂ
ಭುವನಾಶ ನಿಶಾವನಸಾನಸಮಯಪ್ರಾಗ್ಭಾಗದೊಳ್ ಶಾಂತರೂ
ಪವಿನುತ್ಯಂ ವಿಲಸದ್ದುಕೂಲವಸನಾಲಂಕಾರನೊರ್ವಂ ದ್ವಿಜ
ಪ್ರವರಂ ಮೌಕ್ತಿಕಮಾಲಿಕಾವಲಯಮಂ ಪೋತುಲ್ಲಮಂ ಪುಂಡರೀ
ಕವನಂದಲ್ತೆ ಮನೋರಮಾಂಕತಳದೊಳ್ ತಂದಿಕ್ಕಿದಂ ಸ್ವಪ್ನದೊಳ್      ೭೨
ವ|| ಅನುಮೀ ಮಾರ್ಗದೊಳ್ ಕಂಡೆನಂತು ನಿಶಾವಸಾನಸಮಯದೊಳ್ ಕಂಡ ಕನಸುಗಳ ವಿತಂಥಗಳಪ್ಪುವದುಕಾರಣದಿಂ ನಿಖಿಳರಾಜಋಷಿಪ್ರಮೋದ ಹೇತುಭೂತನುಂ ರಾಜಮಾಂಧಾತನುಮೆನಿಪ ಜಗತ್ಪ್ರಖ್ಯಾತಂ ಜನಿಯಿಸುಗುಮದಲ್ಲದೆಯುಂ
ನವಕಮಲೋದ್ಗಮದಿಂದು
ತ್ಸವಮಂ ತಾಂ ಗಂಧಗಜಕೆ ಕಮಲಿನಿ ಮಾೞ್ಪಂ
ತವೊಲರಸ ನಿನಗೆ ಪರಮೋ
ತ್ಸವಮಂ ಮಾದೇವಿ ಮಾೞ್ಕುಮೀ ಕನಸಿಂದಂ                  ೭೩
ನಿನ್ನಯ ಸಂತಾನಮವಿ
ಚ್ಛಿನ್ನಂ ಕ್ಷಿತಿಭಾರಧಾರಣೋಚಿತ ಗುಣಸಂ
ಪನ್ನಮೆನಲ್ ನೆಗೞ್ಗುಂ ಭೂ
ಪೋನ್ನತ ದಿಙುಗದಾನದಂದದಿನೆಂದುಂ                         ೭೪
ವ|| ಎಂದು ತಾರಾಪೀಡನರೇಂದ್ರನ ಕೆಯ್ಯಂ ಪಿಡಿದಂತಪುರಕ್ಕೆ ಪೋಗಿ ವಿಳಾಸವತಿ ಮಹಾದೇವಿಗೆ ತಾವಿರ್ವರುಂ ಕಂಡ ಕನಸುಗಳಂ ಪೇೞೆ ಕೇಳ್ದಾನಂದಪರಂಪರೆಯನೆಯ್ದಿ ಕೆಲವಾನುಂ ದಿವಸದೊಳ್
ಮಂತ್ರಿಯಾದ ಶುಕನಾಸನನ್ನು ಕರೆಸಿಕೊಂಡು ತನ್ನ ಸ್ವಪ್ನವನ್ನು ಬಹಳ ಉತ್ಸಾಹದಿಂದ ಹೇಳಿದನು. ಅದನ್ನು ಕೇಳಿ ಸಂತೋಷದಿಂದ ರೋಮಾಂಚಗೊಂಡ ಮಂತ್ರಿಯು, ೭೧. “ಪ್ರಭುವೇ, ನಮ್ಮ ಪುಣ್ಯಪರಂಪರೆಯಿಂದ ಬಹಳ ಕಾಲವಾದ ಮೇಲಾದರೂ ಇಂದು ನಮ್ಮ ದೊಡ್ಡ ಇಷ್ಟಾರ್ಥವು ನೆರವೇರಿದಂತಾಯಿತು. ಈ ದಿನ ಪ್ರಪಂಚಕ್ಕೆ ಆನಂದವಾಗಿದೆ. ಮುಂದೆ ಕೆಲವು ದಿನಗಳಲ್ಲೇ ತೇಜಸ್ಸಿನಿಂದ ಶೋಭಿಸುವ ಮತ್ತು ಕ್ಷತ್ರಿಯಪರಂಪರೆಗೆ ಅನುಗುಣವಾದ ಶರೀರವುಳ್ಳ ಸಕಲ ಕಲಾಪರಿಪೂರ್ಣನಾದ ಸುಪುತ್ರನನ್ನು ಪಡೆಯುವೆ. ವ|| ಅದಲ್ಲದೆ, ೭೨. ಎಲೈ ಮಹಾರಾಜನೆ, ನಾನೂ ಇಂದು ಬೆಳಗಿನ ಜಾವದಲ್ಲಿ ಒಂದು ಕನಸನ್ನು ಕಂಡೆ. ಏನೆಂದರೆ, ಬಹಳ ಪ್ರಶಾಂತವೂ ಪ್ರಶಸ್ತವೂ ಆದ ರೂಪವುಳ್ಳ, ಪ್ರಕಾಶಮಾನವಾದ ರೇಷ್ಮೆಮಗುಟವನ್ನು ಧರಿಸಿ ಮೆರೆಯುತ್ತಿರುವ ಒಬ್ಬ ಬ್ರಾಹ್ಮಣೋತ್ತಮನು ಒಂದು ಮುತ್ತಿನ ಸರವನ್ನೂ ಮತ್ತು ಅರಳಿರುವ ಒಂದು ಬಿಳಿಯ ತಾವರೆಯನ್ನೂ ನನ್ನ ಪತ್ನಿಯಾದ ಮನೋರಮೆಯ ತೊಡೆಯ ಮೇಲೆ ಇರಿಸಿದನು. ವ|| ನಾನೂ ಈ ರೀತಿ ಕನಸನ್ನೂ ಕಂಡೆ. ಬೆಳಗಿನ ಜಾವದಲ್ಲಿ ಕಂಡ ಕನಸುಗಳು ಸುಳ್ಳಾಗುವುದಿಲ್ಲ. ಅದರಿಂದ ಸಮಸ್ತ ರಾಜರ್ಷಿಗಳಿಗೂ ಸಂತೋಷವನ್ನುಂಟುಮಾಡುವ ಮಾಂಧಾತಚಕ್ರವರ್ತಿಗೆ ಸರಿಸಮಾನನೆನಿಸುವ ಜಗದ್ವಿಖ್ಯಾತನಾಗುವ ಕುಮಾರನು ಹುಟ್ಟುವನು. ಅದಲ್ಲದೆ, ೭೩. ಈ ಕನಸಿನಿಂದಾಗಿ ತಾವರೆಬಳ್ಳಿಯ ಹೊಸದಾಗಿ ಬಿಟ್ಟ ಹೂವಿನಿಂದ ಮದ್ದಾನೆಗೆ ಸಂತೋಷವನ್ನುಂಟು ಮಾಡುವಂತೆ ಪಟ್ಟದರಾಣಿಯು ಪುತ್ರಸಂತಾನದಿಂದ ನಿನಗೆ ಪರಮಾನಂದವನ್ನುಂಟು ಮಾಡುತ್ತಾಳೆ. ೭೪. ದಿಗ್ಗಜಗಳ ಮದೋದಕ ಧಾರೆಯಂತೆ ನಿನ್ನ ಸಂತಾನವು ಅವಿಚ್ಛಿನ್ನವಾಗಿ ಹರಿಯುತ್ತದೆ. ಅಲ್ಲದೆ ಭೂಭಾರವನ್ನು ಹೊರಲು ಯೋಗ್ಯವಾದ ಗುಣಗಳಿಂದ ಪರಿಪೂರ್ಣವಾಗಿರುತ್ತದೆ.” ಟಿ. ದಿಗ್ಗಜಗಳ ಮದೋದಕವು ಅವುಗಳ ಶಕ್ತಿವಿಶೇಷವನ್ನು ಸೂಚಿಸುವುದರಿಂದ ಭೂಮಿಯನ್ನು ಹೊರಲು ವಿಶೇಷ ಸಾಮರ್ಥ್ಯವನ್ನು ಅವುಗಳಿಗೆ ಹೇಳಿದಂತಾಯಿತು ಎಂದು ಹೇಳಿ ತಾರಾಪೀಡಮಹಾರಾಜನ ಕಯ್ಯನ್ನು ಹಿಡಿದುಕೊಂಡು ಅಂತಪುರಕ್ಕೆ ಹೋಗಿ ವಿಳಾಸವತಿಮಹಾರಾಣಿಗೆ ತಾವಿಬ್ಬರೂ ಕಂಡ ಕನಸುಗಳನ್ನು ಹೇಳಲಾಗಿ, ಅವಳು ಅದನ್ನು ಕೇಳಿ ಆನಂದ

75-94/

ಚಂದ್ರಾಪೀಡನ ಜನನ ಮತ್ತು ಬಾಲ್ಯ [75 to 94]
ವಿಲಸತ್ಪ್ರಭಾಳಿಶಶಿಮಂ
ಡಲಮಾ ಕುಮುದಾವಭಾಸಿಯೆನೆ ತಿಳಿಗೊಳದೊಳ್
ನೆಲಸುವ ತೆಱದಿಂ ಗರ್ಭಂ
ನೆಲಸಿದುದು ವಿಳಾಸವತಿಗೆ ಪುಣದರದೊಳ್          ೭೫
ಅಂತು ಕೆಲದಿವಸದೊಳ್ ನಿಜ
ಕಾಂತಪ್ರತಿಬಿಂಬಮಂ ವಿಳಾಸದೆ ತಳೆದಳ್
ಕಾಂತೆ ಮಣಿದರ್ಪಣಶ್ರೀ
ಯಂತಿರೆ ಸಂಕ್ರಾಂತಮಪ್ಪ ಗರ್ಭದ ನೆವದೊಳ್         ೭೬
ಇನಿಸಿನಿಸಾ ಗರ್ಭಂ ಪ್ರತಿ
ದಿನಮೊಯ್ಯನೆ ಬಳೆಯೆ ನಯದೆ ಪುಟವೇಱ ನಿತಂ
ಬಿನಿ ಕಾರೊಳೆಸೆವ ಕಾದಂ
ಬಿನಿಯಂದದೆ ಮಂದಮಂದಗಮನದೆ ನಡೆದಳ್         ೭೭
ಅಲಸಿಕೆ ಮೆಯ್ಗಾದುದು ಕ
ಣ್ಮಲರ್ ಮರಲ್ದೆಸೆದುವೊದವಿತಾಗುಳಿಕೆ ಶತಂ
ಪಲವುಂ ವಸ್ತುಗಳೊಳ್ ತನ
ಗೊಲವರಮಾಯ್ತೆಯ್ದೆ ಕಾಂತೆಗಂದೆಳೆವಸಿಳ್             ೭೮
ಮೞೆಗಾಲದಂತೆ ಕಪ್ಪಂ
ತಳೆದು ಪಯೋಧರಮುಖಂಗಳೆಸೆಯುತ್ತಿರಲಾ
ಲಲನೆ ನವಗರ್ಭಪಾಂಡುರ
ವಿಳಾಸದಿಂ ಕೇತಕೀವಿಳಾಸಮನಾಂತಳ್              ೭೯
ವ|| ಅಂತಚ್ಚರಿವಟ್ಟಿಂಗಿತಕುಶಲೆಯರಪ್ಪ ಪರಿಜನಂಗಳಱಯುತ್ತಿರ್ದಲ್ಲಿ
ವನಿತಾರತ್ನದ ಗರ್ಭಚಿಹ್ನಚಯಮಂ ನಿರ್ವ್ಯಾಕುಳಂ ಕಂಡು ಮ
ತ್ತೆನಗಿಂ ಮಾಣ್ದಿರಲೇಂ ಪ್ರಶಸ್ತಮೆನಿಸಿರ್ದೀ ರಾತ್ರಿಯೊಳ್ ಪೋಗಿ ಭೂ
ವನಿತೇಶಂಗಿದನೆಯ್ದೆ ಬಿನ್ನವಿಪೆನೆಂದಾನಂದದಿಂ ವಂಶವ
ರ್ಧನೆಯೆಂಬಾಕೆ ಮಹಾಮಹತ್ತರ ನರೇಂದ್ರಾಸ್ಥಾನಮಂ ಪೊರ್ದಿದಳ್      ೮೦
ಪರಂಪರೆಯನ್ನು ಅನುಭವಿಸಿದಳು. ಕೆಲವು ದಿವಸಗಳಲ್ಲಿ ೭೫. ಕುಮುದಾವಭಾಸಿಯಾದ (ಕನ್ನೆ ದಿಲೆಗಳನ್ನು ಅರಳಿಸುವ) ಮತ್ತು ಕಾಂತಿಯಿಂದ ಪ್ರಕಾಶಿಸುವ ಚಂದ್ರಮಂಡಲವು ತಿಳಿಗೊಳದಲ್ಲಿ ಪ್ರತಿಬಿಂಬರೂಪವಾಗಿ ನೆಲೆಸುವಂತೆ ಕುಮುದಾವಭಾಸಿಯಾದ (ಪ್ರಪಂಚಕ್ಕೆ ಸಂತೋಷವನ್ನುಂಟುಮಾಡುವ) ಮತ್ತು ಕಾಂತಿಯಿಂದ ಪ್ರಕಾಶಿಸುವ ಗರ್ಭವು ವಿಲಾಸವತಿಯ ಪುಣ್ಯಕರವಾದ ಉದರದಲ್ಲಿ ನೆಲಸಿತು. ೭೬. ಹೀಗೆ ಕೆಲವು ದಿನಗಳಲ್ಲಿ ವಿಲಾಸವತಿದೇವಿಯು ಹೊಳಪಿನಿಂದ ಕೂಡಿದ ಕನ್ನಡಿಯಂತೆ ಗರ್ಭದ ನೆಪದಿಂದ ತನ್ನಲ್ಲಿ ಪ್ರತಿಫಲಿಸಿರುವ ಗಂಡನ ಪ್ರತಿಬಿಂಬವನ್ನು ಲೀಲೆಯಿಂದ ತಾಳಿದಳು (ಗರ್ಭವತಿಯಾದಳು) ಟಿ. “ಆತ್ಮಾವೈಪುತ್ರನಾಮಾಸಿ (ತಾನೇ ಮಗನಾಗಿ ಹುಟ್ಟುತ್ತಾನೆ) ಎಂಬ ಶಾಸ್ತ್ರವು ಪತಿಯು ವೀರ್ಯರೂಪದಿಂದ ಪತ್ನಿಯ ಗರ್ಭವನ್ನು ಪ್ರವೇಶಿಸುತ್ತಾನೆ. ಇದೇ ಗರ್ಭಧಾರಣೆ. ಈ ವೇದಾರ್ಥವು ಇಲ್ಲಿ ವರ್ಣಿಸಲ್ಪಟ್ಟಿದೆ. ೭೭. ಹೀಗೆ ಆ ಗರ್ಭವು ದಿನೇ ದಿನೇ ಸ್ವಲ್ಪ ಸ್ವಲ್ಪವಾಗಿ ಸ್ಪಷ್ಟವಾಗಿ ಬೆಳೆಯುತ್ತಿರಲಾಗಿ, ಕ್ರಮವರಿತು ದಪ್ಪವಾಗುತ್ತಿರುವ ಆ ರಾಣಿಯು ಮಳೆಗಾಲದಲ್ಲಿ ಶೋಭಿಸುವ ಮೋಡದಂತೆ ಮಂದಗಮನದಿಂದ ನಡೆಯತೊಡಗಿದಳು.
೭೮. ಈ ಎಳೆಬಸುರಿತನದಲ್ಲಿ ಅವಳಿಗೆ ಮೈಯಲ್ಲಿ ಸೋಮಾರಿತನವುಂಟಾಯಿತು. ಹೂವಿನಂತಿರುವ ಕಣ್ಣು ನಿದ್ರಾವೇಶದಿಂದ ವಕ್ರತೆಯನ್ನು ಪಡೆಯಿತು. ಬಹಳವಾಗಿ ಆಕಳಿಕೆಯುಂಟಾಯಿತು. ಕೆಲಕೆಲವು ಪದಾರ್ಥಗಳಲ್ಲಿ ಬಯಕೆಯುಂಟಾಯಿತು. ೭೯. ಅವಳ ಪಯೋಧರ ಮುಖವು (ಸ್ತನಾಗ್ರವು) ಮಳೆಗಾಲದಲ್ಲಿ ಪಯೋಧರಮುಖವು (ಮೋಡವು) ಕಪ್ಪಾಗುವಂತೆ ಕಪ್ಪುಬಣ್ಣಕ್ಕೆ ತಿರುಗಿ ಶೋಭಿಸುತ್ತಿರಲು, ಆ ರಮಣಿಯು ಹೊಸದಾದ ಬಸುರಿನಿಂದ ಉಂಟಾದ ಬಿಳಿಯ ಕಾಂತಿಯಿಂದ ಕೇದಗಿಹೂವಿನ ಸೊಬಗನ್ನು ಪಡೆದಳು. ವ|| ಇದನ್ನು ನೋಡಿ ಆಶ್ಚರ್ಯಪಟ್ಟು ಇಂಗಿತವನ್ನು ಅರಿಯುವುದರಲ್ಲಿ ಕುಶಲರಾದ ಪರಿಜನರು ಗರ್ಭಿಣಿಯಾಗಿರುವಳೆಂದು ತಿಳಿದುಕೊಂಡರು. ಆಗ ೮೦. ವಂಶವರ್ಧನೆ ಎಂಬ ಪ್ರಧಾನ ಪರಿಚಾರಕಳು ರಾಣಿಯ ನಾನಾ ಬಗೆಯಾದ ಗರ್ಭಚಿಹ್ನೆಗಳನ್ನು ಸಂಶಯಕ್ಕೆ ಎಡೆಯಿಲ್ಲದಂತೆ
ಉರಗಾಶಫಣಾಮಣಿಪ್ರಕರದಿಂ ತಳ್ತಿರ್ದ ಲಕ್ಷಿ ಮನೋ
ಹರನೋ ತಾರಕಸಂಕುಳಂ ಬಳಸಿರಲ್ ಚೆಲ್ವಾದ ರಾತ್ರೀಮನೋ
ಹರನೋ ಪೇೞಮೆನಲ್ ಪ್ರದೀಪನಿವಹಂಗಳ್ ಸುತ್ತಲುಂ ಕೂಡಿ ತ
ಳ್ತಿರಲಾಸ್ಥಾನದೊಳಿರ್ದನಂದೆಸೆದು ತಾರಾಪೀಡಚಕ್ರೇಶ್ವರಂ             ೮೧
ವ|| ಅಂತಿರ್ದವನಿಪತಿಯಂ ಕಂಡು ಪೊಱವಟ್ಟು ವಂಶವರ್ಧನೆ ಕುಳ್ಳಿರ್ದು
ಅವಸರವಂ ಪಡೆದು ವಿಳಾ
ಸವತಿಯೊಳಾದೊಂದು ಗರ್ಭವೃತ್ತಾಂತಮನಾ
ಭುವನಾಶಂಗಿನಿಸಂ
ಕಿವಿಯತ್ತಲ್ ಸಾರ್ದು ಮೆಲ್ಲನಱಪಿದಳಾಗಳ್ ೮೨
ಅಗೆವೋದಂತಿರ್ಪಪೂರ್ವಶ್ರುತ  ವಚನಸುಧಾಸಾರದಿಂ ಕಂಟಕಂಗಳ್
ನೆಗೆಲ್ ವಕ್ತ್ರಾಂಬುಜಾತಸ್ಮಿತಮೆಸೆಯೆ ಮನೋಜಾತಸಂತೋಷಮೆತ್ತಂ
ಮೊಗದೊಳ್ ತೋರ್ಪಂತೆ ದಂತಪ್ರಭೆ ಪಸರಿಸಲಾನಂದಬಾಷ್ಪಾಂಬುಗಳ್ ಕ
ಯ್ಮಿಗಲಾ ಲೋಲಾಯತಾಕ್ಷಂ ಸಚಿವನ ಮೊಗಮಂ ನೋಡಿದಂ ಭೂಮಿಪಾಲಂ   ೮೩
 
ವ|| ಅಂತು ನೋೞ್ಪುದುಂ ಶುಕನಾಸಮಂತ್ರಿ ಪೊರ್ದಿ ನರೇಂದ್ರಂಗಿಂತೆಂದಂ
ಮನದನುರಾಗದಿಂದಮಲರ್ದೊಪ್ಪುವ ಕಣ್ಮಲರಾಂತ ವಂಶವ
ರ್ಧನೆಯ ವಚೋಮೃತಶ್ರವಣಕೌತುಕದಿಂದಮೆ ನಿನ್ನ ಲೋಲಲೋ
ಚಿನಮಿವು ನೀಳ್ದು ಕಣ್ಗೊಳಿಸಿ ತೋರ್ಪಸಿತೋತ್ಪಳಕರ್ಣಪೂರಮಂ
ನೆನೆಯಿಸಿದಪ್ಪುವಾ ಕನಸಿನೊಳ್ ಕಿಱದುಂ ದಿಟಮಾಯ್ತೆ ಭೂಪತೀ         ೮೪
ಪವಣಿಲ್ಲದದೊಂದೌತ್ಸು
ಕ್ಯವನೊಳಕೊಂಡೆನ್ನ ಮನಮುಪಾರೂಢ ಮಹೋ
ತ್ಸವಮಂ ಕೇಳಲ್ಪದೆದಪು
ದವನೀಶ ನಿವೇದಿಸೆನಗಿದಂ ಬಿಡದೀಗಳ್                                   ೮೫
ಖಚಿತಪಡಿಸಿಕೊಂಡು, ಇನ್ನು ಮಹಾರಾಜನಿಗೆ ತಿಳಿಸದಿರುವುದು ಸರಿಯಲ್ಲವೆಂದು ಭಾವಿಸಿ ಈ ದಿನ ರಾತ್ರಿಯೇ ಹೋಗಿ ಮಹಾರಾಜನಿಗೆ ವಿಷಯವನ್ನು ತಿಳಿಸಬೇಕೆಂದು ತೀರ್ಮಾನಿಸಿ ಬಹಳ ಸಂತೋಷದಿಂದ ರಾಜನ ಒಡ್ಡೋಲಗಕ್ಕೆ ಬಂದಳು. ೮೧. ಆದಿಶೇಷನ ಸಾವಿರ ಹೆಡೆಗಳಲ್ಲಿರುವ ರತ್ನಸಮೂಹದಿಂದ ಸುತ್ತುವರಿಯಲ್ಪಟ್ಟಿರುವ ಶ್ರೀಮನ್ನಾರಾಯಣನೋ ನಕ್ಷತ್ರಗಳ ಪುಂಜದಿಂದ ಸುತ್ತುಗಟ್ಟಲ್ಪಟ್ಟಿರುವ ಸುಂದರನಾದ ಚಂದ್ರನೋ ಎಂಬಂತೆ ಸುತ್ತಲೂ ದೀಪಗಳ ಗುಂಪಿನಿಂದ ಕೂಡಿರುವ ತಾರಾಪೀಡಚಕ್ರವರ್ತಿಯು ಅಂದು ಒಡ್ಡೋಲಗದಲ್ಲಿ ಶೋಭಿಸುತ್ತಿದ್ದನು. ವ|| ಹಾಗೆ ಇದ್ದ ರಾಜನನ್ನು ನೋಡಿ ನಮಸ್ಕರಿಸಿ ವಂಶವರ್ಧನೆಯು ಕುಳಿತುಕೊಂಡು, ೮೨. ಅವಕಾಶವನ್ನು ಪಡೆದುಕೊಂಡು ರಾಜನ ಕಿವಿಯ ಹತ್ತಿರ ಬಂದು ವಿಲಾಸವತಿಯು ಗರ್ಭಿಣಿಯಾಗಿರುವ ವೃತ್ತಾಂತವನ್ನು ಮೆಲ್ಲನೆ ತಿಳಿಸಿದಳು.
೮೩. ಹೀಗೆ ಅಪೂರ್ವವಾಗಿ ಕೇಳಿದ ಮಾತೆಂಬ ಅಮೃತದ ಧಾರೆಗಳಿಂದ ಮೊಳಕೆ ಹೊರಟಂತಿರುವ ರೋಮಾಂಚಗಳು ಮೇಲಕ್ಕೆ ಏಳಲಾಗಿ, ಮುಖಕಮಲದಲ್ಲಿ ಮಂದಹಾಸವು ಶೋಭಿಸಲು, ಮನಸ್ಸಿನಲ್ಲಿ ಉದಯಿಸಿದ ಸಂತೋಷವು ಬಾಯಿಯಿಂದ ಹೊರಹೊಮ್ಮುವಂತೆ ಹಲ್ಲುಗಳ ಕಾಂತಿಗಳು ಹರಡುತ್ತಿರಲಾಗಿ, ಕಣ್ಣಿನಲ್ಲಿ ಆನಂದಬಾಷ್ಪವು ಅಕವಾಗಿ ಹೊರಡುತ್ತಿರಲು ಚಂಚಲವೂ ವಿಶಾಲವೂ ಆದ ಕಣ್ಣುಗಳುಳ್ಳ ಅರಸನು ಮಂತ್ರಿಯ ಮುಖವನ್ನು ನೋಡಿದನು. ವ|| ಹಾಗೆ ನೋಡಲಾಗಿ ಶುಕನಾಸಮಂತ್ರಿಯು ರಾಜನಿಗೆ ಹೀಗೆ ಹೇಳಿದನು. ೮೪. ಮಹಾರಾಜನೆ, ವಂಶವರ್ಧನೆಯು ತನ್ನ ಮನಸ್ಸಿನಲ್ಲಿ ಉಕ್ಕುತ್ತಿರುವ ಹರ್ಷದಿಂದ ಅರಳಿರುವ ನೇತ್ರಕಮಲವುಳ್ಳವಳಾಗಿ ಹೇಳಿದ್ದಾಳೆ. ಅವಳ ಅಮೃತಕ್ಕೆ ಸಮಾನವಾದ ಮಾತನ್ನು ಆಲಿಸಬೇಕೆಂಬ ಕುತೂಹಲದಿಂದಲೋ ಎಂಬಂತೆ ನಿಮ್ಮ ಚಂಚಲವಾದ ಕಣ್ಣು ಅಗಲವಾಗಿ ಕಿವಿಯವರೆಗೂ ಹರಡಿಕೊಂಡು ಕಿವಿಗೆ ಆಭರಣವಾದ ಕನ್ನೆ ದಿಲೆಯನ್ನು ಜ್ಞಾಪಿಸುತ್ತಿವೆ, ಕನಸಿನಲ್ಲಿ ಏನಾದರೂ ಕೊಂಚ ನಿಜಾಂಶವಿದೆಯೇ? ೮೫. ಅಳತೆ ಮೀರಿದ ಕುತೂಹಲವನ್ನು ತಳೆದಿರುವ ನನ್ನ ಮನಸ್ಸು ಈಗ ಒದಗಿರುವ ಮಹೋತ್ಸವದ ವಿಷಯವನ್ನು ತಿಳಿದುಕೊಳ್ಳಬೇಕೆಂದು ಕುತೂಹಲಗೊಂಡಿದೆ ಪ್ರಭುವೆ! ನನಗೆ ಇದನ್ನು ತಿಳಿಸೋಣವಾಗಲಿ.
 
ವ|| ಅಂತು ಶುಕನಾಸಂ ಬೆಸಗೊಳ್ವುದುಂ ದರಹಸಿತವದನಾರವಿಂದನಾಗಿ ನರೇಂದ್ರ ನಿಂತೆಂದಂ
ಇವಳೀಗಳ್ ಪೇೞ್ದ ಮಾತಾ ಕನಸನವಿತಥಂ ಮಾೞ್ಪ ಮಾತಪ್ಪುವಾಗಿ
ರ್ದುವವಂ ವಿಶ್ವಾಸಿಸಲ್ ಬಂದಪುದೆ ಪಿರಿದುಮಂತಪ್ಪುದಂ ಕೇಳ್ವ ಭಾಗ್ಯಂ
ನವಗೆಂತೀ ಮಾತ ಸಂಭಾವಿತದವೊಲೆನಗಾದಪ್ಪುದಂತಿಲ್ಲ ಸಂದೇ
ಹವಿದೇಕೇೞು ಪೋಗಿ ನಾವಲ್ಲಿಯೆ ದಿಟಮದು ತಾನೆಂಬುದಂ ನೋೞ್ಪಮಲ್ತೇ         ೮೬
ವ|| ಎಂದು ನರೇಂದ್ರಂ ರಾಜಲೋಕಮಂ ವಿಸರ್ಜಿಸಿ ತನ್ನ ವಂಶವರ್ಧನೆಗಂಗಚಿತ್ತ ಮನಿತ್ತು ಶುಕನಾಸಂ ಬೆರಸಾಸ್ಥಾನಮಂಟಪದಿಂ ಪೊಱಮಡುವಾಗಳ್
ಚಲಿಯಿಸಿದಪುದಸಿತೋತ್ಪಲ
ದಳವೆಲರಲೆಪಂಗಳಿಂದೆಂಬಿನೆಗಂ ಕೆ
ತ್ತಲೊಡರ್ಚಿದತ್ತು ಬಲಗ
ಣ್ಮಲರಾ ಭೂಪತಿಗೆ ಪಿರಿದುಮುತ್ಸವಮಾಗಲ್                      ೮೭
ಕರದೀಪಿಕಾನಿಕಾಯಂ
ತರದಿಂದಂ ಮುಂದೆ ತೊಲಗಿಸುತ್ತಿರೆ ಕಕ್ಷಾಂ
ತರತಿಮಿರಮಂ ಧರಾ
ಶ್ವರನೊಯ್ಯನೆ ಪೋಗಿ ಪೊಕ್ಕನಂತಪುರಮಂ                   ೮೮
ವ|| ಅಂತು ತತ್ಸಮಯ ಸೇವಾಸಮುಚಿತ ವಿರಳಪರಿಜನಾನುಗಮ್ಯಮಾನಂ ಶುಕನಾಸಂ ಬೆರಸೊಳಗಂ ಪೊಕ್ಕು ಸುಕೃತರಕ್ಷಾ ಸಂವಿಧಾನಮುಂ ನವಸುಧಾನುಲೇಪನಕಲಿತಮುಂ ಪ್ರಜ್ವಲಿತಮಂಗಳಪ್ರದೀಪಮುಂ ಪೂರ್ಣಕಲಶಾಷ್ಠಿತ ದ್ವಾರಪಕ್ಷಮುಂ ಪ್ರತ್ಯಗ್ರಲಿಖಿತ ಮಂಗಳಾಲೇಖ್ಯೋಜ್ಜಳಭಿತ್ತಿಭಾಗಮುಂ ಉಪರಚಿತ ವಿತತಸಿತವಿತಾನ ಪರ್ಯಂತಸಕ್ತ ಮುಕ್ತಾಗುಣಮುಂ ಮಣಿಪ್ರದೀಪಾವಭಾಸಮುಮೆನಿಸಿದ ನಿವಾಸಭವನದೊಳ್
ಸತತಾಸನ್ನಸ್ಥನಿದ್ರಾ ಕಲಶವಿಲ್ವಸಿತಂ ಭೂತಿಸಿದ್ಧಾರ್ಥರಕ್ಷಾಂ
ಕಿತಮಾಕೀರ್ಣಪ್ರವಾಳಾವಳಿ ಲಲಿತಮಯಪಿಪ್ಪಲೀಪತ್ರಮಾಲಾಂ
ಚಿತಮುದ್ಯತ್ಪಾದಪೀಠಾನ್ವಿತಮತಿಧವಳ ಪ್ರಚ್ಛದಾಚ್ಛಾದಿತಂ ವಿ
ಸ್ತೃತಮಾದುತ್ತುಂಗಗರ್ಭೋಚಿತಶಯನದೊಳಾ ಕಾಂತೆ ಕಣ್ಗೆಡ್ಡಮಾದಳ್             ೮೯
ವ|| ಹೀಗೆ ಶುಕನಾಸನು ಕೇಳಿಕೊಳ್ಳಲಾಗಿ ಮಹಾರಾಜನು ಮಂದಹಾಸದಿಂದ ರಂಜಿಸುವ ಮುಖಕಮಲವುಳ್ಳವನಾಗಿ ಹೀಗೆ ಹೇಳಿದನು. ೮೬. ಇವಳು ಈಗ ಹೇಳಿದ ಮಾತು ಆ ಕನಸನ್ನು ಸತ್ಯವನ್ನಾಗಿ ಮಾಡುವ ಮಾತಾಗಿದೆಯೆ? ಅದನ್ನು ದೃಢವಾಗಿ ನಂಬಲು ಬರುತ್ತದೆಯೆ? ಇದನ್ನು ಕೇಳುವ ಭಾಗ್ಯವು ನಮಗೆ ಇದೆಯೆ? ಇದು ನನಗೆ ನಡೆಯತಕ್ಕದ್ದಲ್ಲವೆನಿಸುತ್ತಿದೆ. ಇಲ್ಲದಿದ್ದರೆ ಈ ಸಂಶಯವೇಕೆ? ಏಳಿ, ನಾವು ಅಲ್ಲಿಗೇ ಹೋಗಿ ಇದು ನಿಜವೆ? ಎಂಬುದನ್ನು ನೋಡಿಕೊಂಡು ಬರೋಣ. ವ|| ಹೀಗೆ ಹೇಳಿ ಮಹಾರಾಜನು ಸಾಮಂತರಾಜರ ಸಮೂಹವನ್ನು ಬೀಳ್ಕೊಟ್ಟು ವಂಶವರ್ಧನೆಗೆ ಉಡುಗೊರೆಯನ್ನು ಕೊಟ್ಟು ಶುಕನಾಸನೊಂದಿಗೆ ಒಡ್ಡೋಲಗ ಶಾಲೆಯಿಂದ ಹೊರಡುತ್ತಿರುವಾಗ ೮೭. ಕನ್ನೆ ದಿಲೆಯ ಎಸಳು ಗಾಳಿ ಬೀಸುವುದರಿಂದ ಅಲುಗಾಡುತ್ತಿದೆಯೋ ಎಂಬಂತೆ ದೊರೆಯ ಅರಳಿರುವ ಹೂವಿನಂತಿರುವ ಬಲಗಣ್ಣು ದೊರೆಗೆ ಆನಂದವಾಗುವಂತೆ ಅದುರತೊಡಗಿತು. ೮೮. ಅರಮನೆಯ ಸೇವಕರು ಹಿಡಿದಿರುವ ಕೈದೀವಿಗೆಗಳು ಮಹಲುಗಳ ಕತ್ತಲೆಯನ್ನು ಪರಿಹರಿಸುತ್ತಿರಲಾಗಿ ಮಹಾರಾಜನು ಮೆಲ್ಲಮೆಲ್ಲನೆ ರಾಣಿವಾಸದೊಳಕ್ಕೆ ಹೋದನು. ವ|| ಹಾಗೆ ಆ ಕಾಲದ ಊಳಿಗಕ್ಕೆ ತಕ್ಕಷ್ಟು ಸೇವಕರುಗಳಿಂದ ಹಿಂಬಾಲಿಸಲ್ಪಟ್ಟವನಾಗಿ ಶುಕನಾಸದೊಂದಿಗೆ ಒಳಕ್ಕೆ ಹೋಗಿ ಸುವ್ಯವಸ್ಥಿತವಾದ ಮಣಿ, ಮಂತ್ರ, ಔಷಧ ಮೊದಲಾದುವುಗಳಿಂದ ಮಾಡಲ್ಪಟ್ಟ ರಕ್ಷೆಯುಳ್ಳ, ಹೊಸದಾಗಿ ಸುಣ್ಣವನ್ನು ಬಳಿದಿರುವ, ಉರಿಯುತ್ತಿರುವ ಮಂಗಳದೀಪಗಳುಳ್ಳ, ಬಾಗಿಲಿನಲ್ಲಿ ಪೂರ್ಣಕುಂಭವನ್ನಿಟ್ಟಿರುವ, ಹೊಸದಾಗಿ ಬರೆದಿರುವ ಮಂಗಳಕರವಾದ ಚಿತ್ರಗಳಿಂದ ಶೋಭಿಸುತ್ತಿರುವ ಗೋಡೆಗಳುಳ್ಳ, ಕಟ್ಟಿರುವ ಅಗಲವಾದ ಮತ್ತು ಶುಭ್ರವಾದ ಮೇಲ್ಕಟ್ಟಿನಲ್ಲಿ ತೂಗಾಡುತ್ತಿರುವ ಮುತ್ತಿನ ಸರವುಳ್ಳ ರತ್ನದೀಪಗಳಿಂದ ಬೆಳಗುತ್ತಿರುವ ವಾಸದ ಮನೆಯಲ್ಲಿ ೮೯. ಯಾವಾಗಲೂ ತಲೆಯ ಹತ್ತಿರದಲ್ಲೇ ಇಟ್ಟಿರುವ ಪೂರ್ಣಕುಂಭದಿಂದ ವಿರಾಜಮಾನವಾದ, ವಿಭೂತಿ ಮತ್ತು ಬಿಳಿಯ ಸಾಸಿವೆಗಳ ರಕ್ಷೆಯಿಂದ ಕೂಡಿಕೊಂಡಿರುವ, ಅಲ್ಲಲ್ಲಿ ಹರಡಿರುವ ಚಿಗುರುಗಳಿಂದ ಸುಂದರವಾದ, ಕಬ್ಬಿಣದ ತುಂಡು ಮತ್ತು ಅರಳಿ ಎಲೆಗಳಿಂದ ಕಟ್ಟಿರುವ ಮೂಲಿಕೆಯಿಂದ ಶೋಭಿಸುತ್ತಿರುವ, ಇರಿಸಿರುವ ಪಾದಪೀಠದಿಂದ
ಕ್ಷಿತಿಧರಗರ್ಭಿತಾವನಿ ಮೃಗಾಪಗರ್ಭಿತ ಮೇರುಮೇಖಳಾ
ಕೃತಿ ಸುರದಂತಿಗರ್ಭಿತಸುರಾಪಗೆ ಪೂರ್ವನಗೋತ್ಥಭಾನುಗ
ರ್ಭಿತ ದಿನಲಕ್ಷಿ  ಪದ್ಮಭವಗರ್ಭಿತ ಪದ್ಮಿನಿ ಚಂದ್ರಬಿಂಬಗ
ರ್ಭಿತ ವರರ್ವಾವೀಚಿಯೆನೆ ಕಣ್ಗೆಸೆದಳ್ ಲಲಿತಾಂಗಿ ಗರ್ಭದಿಂ             ೯೦
ವ|| ಅಂತಿರ್ದಳಂ ಕಂಡು ನಿವಾಸಭವನಮಂ ಪುಗುತರ್ಪಾಗಳ್
ಪರಿಜನವೆೞ್ಪು ಕೆಯ್ಗುಡೆ ನಿತಂಬನಿ ಮೆಲ್ಲನೆ ವಾಮಜಾನುವಂ
ಕರತಳದಿಂದಮೂಱ ವಿಚಳನ್ಮಣಿಭೂಷಣಮಂಜುಳಸ್ವನಂ
ಪರೆಯೆ ತರಂಗಿತಾಂಗಮೆಸೆಯಲ್ಕತಿಸಂಭ್ರಮದಿಂದಮೇೞೆ ಬೇ
ಡಿರಿಮಿರಿಮೆಂದು ಕುಳ್ಳಿರಿಸಿದಂ ಪ್ರಿಯೆಯಂ ವಸುಧಾನಾಯಕಂ                ೯೧
ಒಲವಿಂದರಸಂ ಕಾಂತೆಯ
ಕೆಲದೊಳ್ ಕುಳ್ಳಿರೆ ಸಮೀಪದೊಳ್ ಹೇಮಮಯೋ
ಜ್ವಲಪಾದಮಂಡಿತಾಸನ
ದೊಳಲ್ಲಿ ಶುಕನಾಸಮಂತ್ರಿಯುಂ ಕುಳ್ಳಿರ್ದಂ ೯೨
ವ|| ಅನಂತರಮುಪಾರೂಢಗರ್ಭೆಯಪ್ಪ ನಿಜವಲ್ಲಭೆಯಂ ನೋಡಿ ಹರ್ಷನಿರ್ಭರ ಮಾನಸನರಸಂ ಪ್ರಸ್ತುತಪರಿಹಾರಸವಚನದಿನಿಂತೆಂದಂ
ಮನದೊಂದುತ್ಸವದಿಂದೆ ಪೇೞ್ದಳೆಮಗಿಂದೇನಾನುಮಂ ವಂಶದ
ರ್ಧನೆ ಬಂದಂತುಟದಪ್ಪುದಲ್ತೆ ದಿಟವೆಂದಾನಂದದಿಂ ದೇವಿ ನಿ
ನ್ನನಮಾತ್ಯಂ ಬೆಸಗೊಂಡಪಂ ಬೆಸಸೆನಲ್ ಮಂದಸ್ಮಿತಂ ಪೊಣ್ಮೆ ಮಾ
ನಿನಿ ಲಜ್ಜಾವನತಾಸ್ಯಮಂ ದಶನಕಾಂತಿವ್ಯಾಜದಿಂ ಮುಚ್ಚಿದಳ್                 ೯೩
ಮತ್ತೆಯುಮಂತೆ ಪೇೞೆನಲದೇನಱಯೆಂ ದಿಟದಿಂ ನರೇಂದ್ರ ಕಾ
ಡುತ್ತಿರಲೇಕೆ ಪೇೞೆನಗೆ ಮಾಣದೆ ಲಜ್ಜೆಯನಿಂತಿರಲ್ಕೆ ಮಾ
ಡುತ್ತಿರಲೆಂದು ಮೆಲ್ಲನುಸಿರುತ್ತಮೆ ಸೈರಿಸದಂತೆಗೆಯ್ದು ಭೂ
ಪೋತ್ತಮನಂ ವಿನಮ್ರಮುಖಿ ವಾಮವಿಲೋಚನದಿಂದೆ ನೋಡಿದಳ್            ೯೪
ರಂಜಿಸುತ್ತಿರುವ, ಬಹಳ ಬಿಳುಪಾದ ಹಚ್ಚಡವನ್ನು ಹಾಸಿರುವ, ಅಗಲವಾಗಿಯೂ ಎತ್ತರವಾಗಿಯೂ, ಬಸುರಿತನಕ್ಕೆ ಉಚಿತವಾಗಿಯೂ ಇರುವ ಹಾಸಿಗೆಯಲ್ಲಿ ವಿಲಾಸವತಿಯು ಶೋಭಿಸುತ್ತಿದ್ದಳು. ೯೦. ಪರ್ವತದಿಂದ ಕೂಡಿಕೊಂಡಿರುವ ಭೂಮಿಯಂತೆಯೂ, ಸಿಂಹದಿಂದ ಕೂಡಿಕೊಂಡಿರುವ ಮೇರುಪರ್ವತದ ಮಧ್ಯದಂತೆಯೂ, ಒಳಗೆ ಐರಾವತವಿರುವ ದೇವಗಂಗಾನದಿಯಂತೆಯೂ, ಉದಯಪರ್ವತದ ಮೇಲೆ ಏರುತ್ತಿರುವ ಸೂರ್ಯಮಂಡಲದಿಂದ ಕೂಡಿಕೊಂಡಿರುವ ದಿವಸದ ಶೋಭೆಯಂತೆಯೂ, ಬ್ರಹ್ಮನನ್ನು ಒಳಗೊಂಡಿರುವ ತಾವರೆಬಳ್ಳಿಯಂತೆಯೂ, ಚಂದ್ರಬಿಂಬದಿಂದ ಕೂಡಿಕೊಂಡಿರುವ ಕ್ಷೀರಸಮುದ್ರದ ಅಲೆಯಂತೆಯೂ ಗರ್ಭದಿಂದ ಕೂಡಿಕೊಂಡಿರುವ ಆ ಸುಂದರಾಂಗಿಯು ಕಣ್ಣಿಗೆ ಆನಂದವನ್ನುಂಟುಮಾಡುತ್ತಿದ್ದಳು. ವ|| ಹಾಗೆ ಇರುವವಳನ್ನು ಕಂಡು ಒಳಕ್ಕೆ ಬರುತ್ತಿರಲಾಗಿ
೯೧. ಪರಿಜನರು ಎದ್ದು ಕೈಹಿಡಿದುಕೊಳ್ಳಲಾಗಿ ವಿಲಾಸವತಿಯು ಮೆಲ್ಲನೆ ಎಡಮೊಳಕಾಲಿನ ಮೇಲೆ ಅಂಗೈ ಅನ್ನು ಊರಿ ಚಲಿಸುತ್ತಿರುವ ರತ್ನದ ಒಡವೆಗಳ ಇಂಪಾದ ಧ್ವನಿಯು ಹೊರಡುತ್ತಿರಲಾಗಿ, ಚಂಚಲವಾದ ಹಾಗೂ ಬಳುಕುತ್ತಿರುವ ದೇಹವು ಶೋಭಿಸುತ್ತಿರಲು, ಬಹಳ ಸಡಗರದಿಂದ ಮೇಲಕ್ಕೇಳಲಾಗಿ ‘ಬೇಡ, ಇರಿ’ ಎಂದು ವಿಲಾಸವತಿಯನ್ನು ರಾಜನು ಕುಳ್ಳಿರಿಸಿದನು. ೯೨. ಬಳಿಕ ರಾಜನು ಪ್ರೀತಿಯಿಂದ ಮಡದಿಯ ಪಕ್ಕದಲ್ಲಿ ಕುಳಿತುಕೊಂಡನು. ಸಮೀಪದಲ್ಲೇ ಮಿರುಗುವ ಚಿನ್ನದ ಕಾಲುಗಳಿಂದ ಶೋಭಿಸುವ ಆಸನದಲ್ಲಿ ಶುಕನಾಸನು ಕುಳಿತುಕೊಂಡನು. ವ|| ಅನಂತರ ರಾಜನು ಗರ್ಭಿಣಿಯಾದ ತನ್ನ ಹೆಂಡತಿಯನ್ನು ನೋಡಿ ಸಂತಸದಿಂದ ಹಾಸ್ಯಭರಿತವಾದ ಮಾತುಗಳಿಂದ ಹೀಗೆ ಹೇಳಿದನು. ೯೩. ‘ದೇವಿ! ಈ ದಿನ ವಂಶವರ್ಧನೆಯು ಬಂದು ಮನಸ್ಸಿನಲ್ಲಿ ಉಕ್ಕುತ್ತಿರುವ ಸಂತೋಷದಿಂದ ಏನೋ ಒಂದು ಸಂಗತಿಯನ್ನು ತಿಳಿಸಿದಳು. ಅದು ನಿಜ ತಾನೆ? ಎಂದು ಮಂತ್ರಿಯು ಸಂತೋಷದಿಂದ ಕೇಳುತ್ತಿದ್ದಾನೆ. ಅವನಿಗೆ ಏನು ಹೇಳಬೇಕೋ ಹೇಳು’ ಎಂದು ರಾಜನು ಹೇಳಲಾಗಿ ರಾಣಿಯು ಮುಖದಲ್ಲಿ ಮುಗುಳ್ನಗೆಯು ಹೊರಹೊಮ್ಮುತ್ತಿರಲಾಗಿ ನಾಚಿಕೆಯಿಂದ ತಗ್ಗಿದ ಮುಖವನ್ನು ಹಲ್ಲಿನ ಬೆಳಕೆಂಬ ವಸ್ತ್ರದಿಂದ ಮುಚ್ಚಿದಳು. ೯೪. ರಾಜನು ಮತ್ತೆ ಮತ್ತೆ ಹೇಳು, ಹೇಳು ಎಂದು ಕೇಳುತ್ತಲೇ ಇದ್ದನು. ಆಗ ವಿಲಾಸವತಿಯು ‘ನಿಜವಾಗಿಯೂ ನನಗದೊಂದೂ ಗೊತ್ತಿಲ್ಲ. ನನ್ನನ್ನು ಏತಕ್ಕೆ ಸುಮ್ಮನೆ ಗೋಳುಗುಟ್ಟಿಸುತ್ತೀರಿ?

95-117/

ಚಂದ್ರಾಪೀಡನ ಜನನ ಮತ್ತು ಬಾಲ್ಯ [95 to 117]
ವ|| ಅಂತು ನೋೞ್ಪುದುಂ ನರೇಂದ್ರಂ ನಸುನಗುತ್ತಮಿಂತೆಂದಂ
ಆಂ ನುಡಿದೀಗಳೀ ನುಡಿಗೆ ಲಜ್ಜಿಸಿದಪ್ಪೆಲತಾಂಗಿ ಮಾಣ್ದೆನಾ
ನಿನ್ನದನಂತದಿರ್ಕೆ ವಿಳಸನ್ನವಚಂಪಕ ಚಾರುಕಾಂತಿಯಿಂ
ದಂ ನೆದಿರ್ದು ಕಣ್ಗೊಳಿಪ ಕುಂಕುಮಪಂಕನವಾಂಗರಾಗದೊಳ್
ನಿನ್ನ ತನುಪ್ರಭಾಪ್ರಕರದಿಂದೆ ಬೆಳರ್ಪನದೇಕೆ ಮಾಡಿದೌ          ೯೫
ಪಸರಿಸುವ ಗರ್ಭಸಂಪ್ರಾ
ಪ್ತಿಸುಧಾಸೇಚನೆಯೆ ಹೃದಯಶೋಕಾಗ್ನಿಯ ನಂ
ದಿಸೆ ಪೊಣ್ಮುತಿರ್ಪ ಧೂಮ
ಪ್ರಸರಮಿದೆನೆ ಕುಚದೊಳೇಕೆ ಕರ್ಪಂ ತಳೆದೌ               ೯೬
ತೊಳಗುವ ತೆಳ್ವಸಿಳ್ ಶಿಶು
ಬಳೆವಿನಮಭಿಷೇಕವಿಗೆ ನಿಲಿಸಿದ ನೀಲೋ
ತ್ಪಲಪಿಹಿತ ಹೇಮಕಲಶಂ
ಗಳಿವೆನಿಸಿದವಲ್ತೆ ನೀಲಮುಖಕುಚ ಯುಗಳಂ                ೯೭
ಉದರಾರ್ಭಕಂಗೆ ಮೇಲೆ
ತ್ತಿದ ಕುಚಯುಗಮೆಂಬ ಪೊನ್ನಮಳ್ಗೊಡೆಯಂ ತಾ
ಳ್ದಿದ ನೀಲದಂಡಮೆಂಬಂ
ದದೆ ಸೊಗಯಿಪ ಬಾಸೆಗರಸಿ ಲಜ್ಜಿಸವೇಡೌ                ೯೮
 
ನುಡಿವೊಡೆ ನಾಚಿಕೆ ಗಡ ನಿನ
ಗುಡಿನೂಲ್ ಬಿಗಿವಿನೆಗಮೀ ವಳಿತ್ರಯಮೀಗಳ್
ಕಿಡುತಿರ್ಪುದು ಬಡತನಮಂ
ಬಿಡುತಿರ್ಪುದು ನಡುವುಮಿಂತಿದಕ್ಕೇಗೆಯ್ವೌ               ೯೯
ವ|| ಎಂದು ತಾರಾಪೀಡಂ ಕಾಡುತಿರ್ಪುದುಮಂತರ್ನಿಗೂಢ ಹಾಸ್ಯಂ ಶುಕನಾಸನಿಂತೆಂದಂ
ನನಗೇಕೆ ನಾಚಿಕೆಯಾಗುವಂತೆ ಮಾಡುತ್ತೀದಿರಿ, ಹೇಳಿ’ ಎಂದು ಮೆಲ್ಲನೆ ಹೇಳುತ್ತಾ ತಲೆ ಬಗ್ಗಿಸಿಕೊಂಡು ರಾಜನನ್ನು ಅಸಹನೆಯಿಂದಲೋ ಎಂಬಂತೆ ಎಡಗಣ್ಣಿನಿಂದ ನೋಡಿದಳು. ವ|| ಹಾಗೆ ನೋಡಲಾಗಿ ರಾಜನು ನಸುನಗುತ್ತಾ ಹೀಗೆ ಹೇಳಿದನು. ೯೫. ‘ಎಲೌ ಬಳ್ಳಿಯಂತೆ ದೇಹವುಳ್ಳ ರಾಣಿಯೆ, ನಾನು ಈಗ ಹೇಳಿದ ಮಾತಿಗೆ ನೀನು ನಾಚಿಕೆಪಟ್ಟುಕೊಂಡರೆ ಹೋಗಲಿ ಬಿಡು! ನಾನು ಸುಮ್ಮನಾಗಿಬಿಡುತ್ತೇನೆ. ಆದರೆ ಪ್ರಕಾಶಮಾನವಾದ ಹೊಸದಾದ ಸಂಪಿಗೆಯ ಹೂವಿನಂತೆ ರಮಣೀಯವಾದ ಕಾಂತಿಯಿಂದ ತುಂಬಿ ಕಂಗೊಳಿಸುವ ಬಿಳಿಕುಂಕುಮದ ಹೊಸಲೇಪನದಲ್ಲಿ ನಿನ್ನ ಶರೀರದ ಕಾಂತಿಸಮೂಹದಿಂದ ಅತಿಶಯವಾದ ಬಿಳುಪನ್ನು ನೀನು ಏಕೆ ಉಂಟುಮಾಡಿದೆ? ಟಿ. ಗರ್ಭಧಾರಣೆಯಿಂದ ಶರೀರವು ಬೆಳ್ಳಗಾಗುತ್ತದೆ. ೯೬. ಬೆಳೆಯುತ್ತಿರುವ ಗರ್ಭವೆಂಬ ಅಮೃತವೃಷ್ಟಿಯು ಹೃದಯದಲ್ಲಿರುವ ದುಖವೆಂಬ ಬೆಂಕಿಯನ್ನು ಆರಿಸಲಾಗಿ ಹೊರಡುತ್ತಿರುವ ಹೊಗೆಯಿಂದ ಆವರಿಸಿದಂತೆ ಕಪ್ಪುಬಣ್ಣವನ್ನು ಸ್ತನಾಗ್ರದಲ್ಲಿ ಏಕೆ ಹೊಂದಿರುವೆ? ಟಿ. ಸ್ತನಾಗ್ರವು (ಮೊಲೆಗಳ ತೊಟ್ಟು) ಕಪ್ಪಾಗುವುದೂ ಒಂದು ಗರ್ಭಲಕ್ಷಣ. ೯೭. ಹೀಗೆ ತುದಿಯಲ್ಲಿ ಕಪ್ಪನ್ನು ಹೊಂದಿರುವ ನಿನ್ನ ಎರಡು ಸ್ತನಗಳು ಶೋಭಿಸುವ ತೆಳುಬಸಿರಿನಲ್ಲಿ ಶಿಶು ಬೆಳೆಯುತ್ತಿದೆಯಲ್ಲ! ಅದರ ಸ್ನಾನಕ್ಕಾಗಿ ಏರ್ಪಡಿಸಿರುವ ಕನ್ನೆ ದಿಲೆಯಿಂದ ಮುಚ್ಚಿರುವ ಎರಡು ಚಿನ್ನದ ಕೊಡಗಳಂತೆ ಕಾಣುತ್ತಿವೆಯಲ್ಲವೆ? ಟಿ. ಗರ್ಭಧಾರಣೆಯಿಂದ ಕಪ್ಪನ್ನು ಹೊಂದಿರುವ ಕುಚಾಗ್ರವನ್ನು
ಕನ್ನೆ ದಿಲೆಗಳಿಗೂ ಸ್ತನಗಳನ್ನು ಚಿನ್ನದ ಕೊಡಗಳಿಗೂ ಹೋಲಿಸಿದ್ದಾನೆ. ೯೮. ನಿನ್ನ ಗರ್ಭದಲ್ಲಿರುವ ಮಗುವಿಗೆ ಎತ್ತಿ ಹಿಡಿದಿರುವ ಕುಚದ್ವಯ (ಎರಡು ಮೊಲೆ)ವೆಂಬ ಚಿನ್ನದ ಜೋಡಿ ಕೊಡೆಗೆ ಜೋಡಿಸಿರುವ ಕಪ್ಪುಕೋಲಿನಂತಿರುವ ಸೊಗಸಾದ ಬಾಸೆಗೆ (ರೋಮರಾಜಿ) ನಾಚಿಕೆಯಾಗುವುದಿಲ್ಲವೆ? ಟಿ. ಹೆಂಗಸರ ಹೊಕ್ಕಳಿನಿಂದ ಮೇಲುಮುಖವಾಗಿ ಬೆಳೆದಿರುವ ಕೂದಲುಸಾಲನ್ನು ಛತ್ರಿಯ ಕೋಲೆಂದು ವರ್ಣಿಸಿದ್ದಾನೆ. ೯೯. ಬಾಯಿಬಿಟ್ಟು ಹೇಳುವುದಕ್ಕೆ ನಿನಗೆ ನಾಚಿಕೆ ತಾನೆ? ಒಡ್ಯಾಣವು ಬಿಗಿಯುತ್ತಿದೆ. ತ್ರಿವಳಿಗಳು ಮುಚ್ಚಿಹೋಗುತ್ತಿವೆ. ಸೊಂಟವು ತೆಳುವನ್ನು ಬಿಡುತ್ತ ದಪ್ಪನಾಗುತ್ತಿದೆ. ಇದಕ್ಕೇನು ಹೇಳುತ್ತೀಯೆ? ವ|| ಎಂದು ತಾರಾಪೀಡನು ವಿಲಾಸವತಿಯನ್ನು ಗೇಲಿ
ಇನಿತಾಯಾಸಮನೇಕೆ ಮಾಡಿದಪೆ ನಾಣ್ಚುತ್ತಿರ್ದಪಳ್ ದೇವಿ ಭೂ
ವನಿತಾಶ್ವರ ನಿನ್ನ ಮಾತುಗಳಿನೀಗಳ್ ನಾಡೆಯುಂ ವಂಶವ
ರ್ಧನೆ ಪೇೞ್ದಲ್ಲಿಯ ಮಾತನೀಂ ಮಯೆನುತ್ತಲ್ಲಿಂದೆ ನರ್ಮಪ್ರಿಯಾ
ಭಿನುತಾಳಾಪದೆ ನೀಡುಮಿರ್ದು ಬೞಯಂ ಪೋದಂ ಪ್ರಧಾನೋತ್ತಮಂ     ೧೦೦
ವ|| ಇತ್ತಲ್ ಸನ್ನಿಹಿತಗರ್ಭದೋಹದ ಸಂಪಾದನದಿಂ ವಿಳಾಸವತೀಮಹಾದೇವಿಯಂ ಪ್ರಮುದಿತೆಯಪ್ಪಂತು ನೆಗೞುತ್ತುಮಿರೆ ಕೆಲವಾನುಂ ದಿವಸದೊಳ್ ಪ್ರಸವಸಮಯ ಪುಣ್ಯದಿನಮಾಗೆ ಗಣಕಗಣಂ ಗೃಹೀತಛಾಯಾಮಾನರಾಗಿ ಶುಭಲಗ್ನಮಂ ಪಾರುತ್ತಿರ್ಪನ್ನೆಗಂ
ಒದವಲ್ ನಿಜತೇಜಂ ಘನ
ದೊದವಿಂ ನವಮೇಘಮಾಲೆಗುದಯಿಪ ತೆಱದಿಂ
ಹೃದಯಾನಂದಂ ಭುವನದೊ
ಳೊದವಲ್ಕೆ ವಿಳಾಸವತಿಗೆ ಸುತನುದಯಿಸಿದಂ                  ೧೦೧
ವ|| ಅಂತಾ ಮಹಾತ್ಮಜಾತಜನನೋತ್ಸವದೊಳ್ ಸರಭಸಪ್ರಧಾವಿತ ಪರಿಜನಚರಣ ಸಂಕ್ಷೋಭಕ್ಷುಣ್ಣ ಕ್ಷಿತಿತಳಮುಂ ಭೂಪಾಲಾಭಿಮುಖ ಪ್ರಸೃತ ಚುಕಿಸಹಸ್ರಸಮ್ಮರ್ದನಿಷ್ಪಿಷ್ಯಮಾಣ ಕುಬ್ಜವಾಮನಗಣಮುಂ ವಿಷ್ಪಾರ್ಯಮಾಣಾಂತ ಪುರಜನಾಭರಣಝಂಕಾರಮನೋಹರಮುಂ
ಪೂರ್ಣಪಾತ್ರಹರಣವಿಲುಠ್ಯಮಾನವಸನಭೂಷಣಮುಂ ಸಂಕ್ಷೋಭಿತ ನಗರಮುಮೆನಿಸಿ ಮಹಾಸಂಭ್ರಮಂ ವಿಜೃಂಭಿಸುವುದುಮಂಭೋ ಗಂಭೀರದುಂದುಭಿದ್ಪಾನಪುರಸ್ಸರಮಾಗಿ ರಾಜಮಂದಿರದೊಳ್ ಮೃದುಮೃದಂಗ ಶಂಖಕಹಳಾರಾವ ನಿರ್ಭರಪಟಹರವಂಗಳೆಸೆಯೆ ಅನೇಕಸಹಸ್ರ ಜನಸಂಕುಲಂಗಳಿಂ ತ್ರಿಭುವನಮೆಲ್ಲಮಂ ತೆಕ್ಕನೆ ತೀವುವಾನಂದ ಬಹುಳ ಕೋಲಾಹಲಂ ನೆಗೆಯೆ ಸಮಸ್ತ ಸಾಮಂತಸಂತತಿಯುಮಶೇಷಾಂತ ಪುರಮುಮಖಿಳ ರಾಜಲೋಕಮುಂ ಆಬಾಲ ಗೋಪಾಲಪ್ರಕೃತಿಯೆಲ್ಲಮುಮತಿಹರ್ಷನಿರ್ಭರತೆಯಿಂ ಭೋರ್ಗರೆದಾರ್ದು ನಲಿದು ನರ್ತಿಸುತ್ತುಮಿರೆ
ಉದಯಿಸೆ ಚಂದ್ರಂ ನೆಲೆವೆ
ರ್ಚಿದರ್ಣವಂ ಘೂರ್ಣಿಪಂತೆ ಭೋರೆಂದೋರಂ
ದದೆ ಭುವನಮೈದೆ ಘೂರ್ಣಿಸಿ
ದುದದೆತ್ತಂ ರಾಜಪುತ್ರಜನನೋತ್ಸವದೊಳ್                   ೧೦೨
ಮಾಡುತ್ತಿರಲಾಗಿ ಶುಕನಾಸನು ಹಾಸ್ಯಗರ್ಭಿತವಾಗಿ ಹೀಗೆ ಹೇಳಿದನು. ೧೦೦. ‘ಪ್ರಭುವೆ, ಮಹಾರಾಣಿಯವರಿಗೆ ಇಷ್ಟು ತೊಂದರೆಯನ್ನು ಏಕೆ ಕೊಡುತ್ತೀರಿ? ಅವರಿಗೆ ನಿಮ್ಮ ಮಾತುಗಳಿಂದ ಬಹಳ ನಾಚಿಕೆಯಾಗುತ್ತಿದೆ. ವಂಶವರ್ಧನೆ ಹೇಳಿದ ಮಾತುಗಳ ವಿಷಯವನ್ನು ಬಿಟ್ಟುಬಿಡಿ’ ಎಂದನು. ಹೀಗೆ ಪರಿಹಾಸಗರ್ಭಿತವಾದ ಸರಸ ಸಲ್ಲಾಪಗಳಿಂದ ಬಹಳ ಕಾಲವನ್ನು ಕಳೆದು ಶುಕನಾಸನು ತನ್ನ ಮನೆಗೆ ತೆರಳಿದನು. ವ|| ಈ ಕಡೆ ಬಸುರಿ ಬಯಕೆಯುಂಟಾದರೆ ಅದೆಲ್ಲವನ್ನೂ ಒದಗಿಸಿಕೊಡುವುದರಿಂದ ವಿಲಾಸವತಿಯು ಪರಮಾನಂದ ಗರ್ಭಿತಳಾಗುವಂತೆ ಏರ್ಪಡಿಸಲಾಗಿತ್ತು. ಹೀಗೆ ಕೆಲವು ದಿನ ಕಳೆಯಿತು. ಮಂಗಳಕರವಾದ ಹೆರಿಗೆದಿನವೂ ಬಂತು. ಅರಮನೆ ಜೋಯಿಸರು ಛಾಯಾಯಂತ್ರಗಳನ್ನು ಇಟ್ಟುಕೊಂಡು ಜನನಕಾಲದ ಶುಭಲಗ್ನವನ್ನು ಕಂಡುಹಿಡಿಯಲು ಉತ್ಸುಕರಾಗಿ ನಿರೀಕ್ಷಿಸುತ್ತಿದ್ದರು. ಅಷ್ಟರಲ್ಲಿ ೧೦೧. ಹೊಸದಾದ ಮೇಘಪಂಕ್ತಿಗೆ ಮಿಂಚಿನ ಹೊಳಪು ಹುಟ್ಟುವಂತೆ ಜಗತ್ತಿಗೆಲ್ಲ ಪರಮಾನಂದವುಂಟಾಗಲು ವಿಲಾಸವತಿಗೆ ಮಗನು ಹುಟ್ಟಿದನು. ವ|| ಹೀಗೆ ಮಹಾಪುರುಷನು ಹುಟ್ಟಿದ ಜನ್ಮೋತ್ಸವದಲ್ಲಿ ಅರಮನೆಯ ಊಳಿಗದವರು ಗಡಿಬಿಡಿಯಿಂದ ಜೋರು ಜೋರಾಗಿ ಓಡಾಡುತ್ತಿದ್ದರು. ಅವರ ಕಾಲುಗಳ ತುಳಿತದಿಂದ ಅರಮನೆಯ ಊಳಿಗಕ್ಕೆ ಸೇರಿದ್ದ ಅನೇಕ ಮಂದಿ ಕುಳ್ಳರು ಹಾಗೂ ಗುಜ್ಜಾರಿಗಳು ಅಜ್ಜಿಬಿಜ್ಜಿಯಾಗುತ್ತಿದ್ದರು. ರಾಣಿವಾಸದ ಹೆಂಗಸರ ಓಡಾಟದಿಂದ ಅವರ ಒಡವೆಗಳ ಮನೋಹರವಾದ ಝಂಕಾರಧ್ವನಿಯು ಎಲ್ಲೆಲ್ಲೂ ಹರಡುತ್ತಿತ್ತು. ಪರಿಜನರು ಉಡುಗೊರೆಗಳನ್ನು ಗಿಟ್ಟಿಸಿಕೊಳ್ಳುವುದಕ್ಕಾಗಿ ಬಟ್ಟೆಬರೆ ಒಡವೆವಸ್ತುಗಳನ್ನು ಸೆಳೆದುಕೊಳ್ಳುತ್ತಿದ್ದರು. ಹೀಗೆ ಪಟ್ಟಣವು ಗಡಿಬಿಡಿಯಿಂದ ಅಲ್ಲೋಲಕಲ್ಲೋಲವಾಗಿತ್ತು. ಹೀಗೆ ದೊಡ್ಡ ಸಡಗರವು ಹೆಚ್ಚುತ್ತಿತ್ತು. ಅದೇ ಸಮಯದಲ್ಲಿ ಸಮುದ್ರ ಧ್ವನಿಯಂತೆ ಗಂಭೀರವಾದ ನಗಾರಿಶಬ್ದದಿಂದ ಕೂಡಿಕೊಂಡಿರುವ, ಇಂಪಾದ ಮೃದಂಗ, ಶಂಖ, ಕಾಳೆಧ್ವನಿಗಳಿಂದ ಮಿಳಿತವಾದ ಗಟ್ಟಿಯಾಗಿ ಬಾರಿಸುತ್ತಿರುವ ತಮಟೆಧ್ವನಿಗಳು ವಿಜೃಂಭಿಸಿದವು. ಹೀಗೆ ಅನೇಕ ಸಹಸ್ರಸಂಖ್ಯೆಯ ಜನಜಂಗುಳಿಯಿಂದ ಮೂರು ಲೋಕವನ್ನೆಲ್ಲಾ ಸಂಪೂರ್ಣವಾಗಿ ವ್ಯಾಪಿಸುವ ಆನಂದಭರಿತವಾದ ಕಲಕಲಧ್ವನಿಯು ಹೊರಹೊಮ್ಮುತ್ತಿತ್ತು. ಸಮಸ್ತರಾದ ಸಾಮಂತ ರಾಜರೂ, ರಾಣಿವಾಸದ ಎಲ್ಲಾ ಜನರೂ ಮಕ್ಕಳು ಗೊಲ್ಲರು ಮೊದಲಾದ ಸಮಸ್ತಪ್ರಜೆಗಳೂ ಆನಂದಾತಿರೇಕದಿಂದ ಭೋರ್ಗರೆದು ಕೂಗಿ ಕುಪ್ಪಿಟ್ಟು ಕುಣಿಯುತ್ತಿರಲಾಗಿ, ೧೦೨. ಚಂದ್ರನು ಉದಯಿಸಲು ದಡಮೀರಿದ ಸಾಗರವು ಅಲ್ಲೋಲಕಲ್ಲೋಲವಾಗುವಂತೆ
ವ|| ಅಂತಾ ಸಮಯದೊಳ್
ಶುಕನಾಸಸಮನ್ವಿತನು
ತ್ಸುಕಹೃದಯಂ ನೃಪತಿ ಸುತಮುಖಾವಲೋಕನಕೌ
ತುಕದಿಂ ಬಂದಂ ಮೌಹೂ
ರ್ತಿಕೋಪದಿಷ್ಟಪ್ರಶಸ್ತಲಗ್ನೋದಯದೊಳ್                       ೧೦೩
ವ|| ಆಗಳ್ ಮಣಿಮಯಕಲಶವಿಲಸಿತಮುಂ ವಿವಿಧ ಪುತ್ರಿಕಾವಿಚಿತ್ರಮುಂ ಕಾಂಚನಮಯಕಮಲ ಮುಸಲಹಲಕಲಿತಮುಂ ಸಿತಕುಸುಮಮಿಶ್ರಿತ ದೂರ್ವಾಪ್ರವಾಳಾಲಂಕೃತಮುಂ ವ್ಯಾಘ್ರಚರ್ಮಸಾಂದ್ರಮುಂ ವಂದನಮಾಲಾಂತರಾಳಘಟಿತಘಂಟಾಗಣಮುಮೆನಿಸಿದ ಸೂತಿಕಾಭವನದ್ವಾರದೇಶದೊಳ್ ನಿವಾರಿತ ಪರಿವಾರನಾಗಿ ಶುಕನಾಸಸಮನ್ವಿತಂ ಪುಗುವಲ್ಲಿ ಉತ್ತಾನವಿನಿಹಿತವರಾಟಕಪ್ರಕರದಂತುರಂಗಳುಂ ವಿವಿಧ ವರ್ಣರಾಗ ರುಚಿರ ಕಾರ್ಪಾಸಕುಸುಮಲಾಂಛಿತಂಗಳುಂ
ಕುಸುಂಭಕೇಸರಲವಾಶ್ಲೇಷಲೋಹಿತಮುಖಂಗಳುಮಾಗಿ ರಂಜಿಸುವ ರಂಗವಲ್ಲಿಗಳುಮಂ ವಿಕಚಪಕ್ಷಮಂಡಿತ ಶಿಖಂಡಿವಾಹನನುಂ ಆಲೋಲಲೋಹಿತ ಪಟಪತಾಕನುಂ ಉಲ್ಲಸಿತಶಕ್ತಿದಂಡನುಮೆನಿಸಿದ ಕಾರ್ತಿಕೇಯನುಮಂ ಅಲಕ್ತಕಪಟಲಪಾಟಳರಪ್ಪ ಸೂರ್ಯಚಂದ್ರಮಸರುಮಂ ಕುಂಕುಮಪಂಕಪಿಂಜರೀಕೃತಂಗಳುಂ ಊರ್ಧ್ವಪ್ರೋತ ಕನಕಮಯಯವನಿಕರಂಗಳುಂ ಚಂದನರಸಧವಳಿತ ಭಿತ್ತಿಭಾಗಾಂಚಿತ ಪಂಚರಾಗವಿಚಿತ್ರ ಚೇಲಕಳಾಪಚಿಹ್ನಂಗಳುಮಂ ವರ್ಧಮಾನಕ ಪರಂಪರೆಗಳುಮಂ ಇನ್ನುಮನೇಕ ಪ್ರಸವಗೃಹ ಮಂಡನಂಗಳುಮಂ ಸಂಪಾದಿಸುವ ಪುರಂಯರೊಳಂ ಗುಗ್ಗುಳಫಣಿಕಂಚುಕವಿಷಾಣ ರೇಣುಗಳಿಂದೆ ಕರ್ವೊಗೆಯಿಡುವ ಸರ್ವರಕ್ಷಾಧೂಪಧೂಮಂಗಳೊಳಂ ಶಾಂತ್ಯುದಕಮಂ ತಳಿವವನೀ ವೃಂದಾರಕ ವೇದಘೋಷಣಂಗಳೊಳಂ ಮಾತೃಗಣ ಪೂಜಾವಿಧಾನತತ್ಪರರಾದ ಧಾತ್ರೀಜನಂಗಳೊಳಂ ಮಂಗಳಮಂ ಪಾಡುವ ಶುದ್ಧಾಂತವೃದ್ಧಾಂಗನೆಯರೊಳಂ ಕನಕದಂಡಾಗ್ರ ಮಂಡಿತವಾಗಿ ಬೆಳಗುವ ಮಂಗಳಪ್ರದೀಪಂಗಳೊಳಂ ಉತ್ಖಾತಾಸಿಲತಾಸನಾಥಪಾಣಿಗಳಪ್ಪ ರಕ್ಷಾಪುರುಷರೊಳಮೆಸೆವ ಸೂತಿಕಾಗೃಹಮಂ ತಾರಾಪೀಡನರೇಂದ್ರ ಪುಗುವುದುಂ ಪ್ರಸವ ಪರಿಕ್ಷಾಮಪಾಂಡುಮೂರ್ತಿಯಪ್ಪ ವಿಳಾಸವತೀಮಹಾದೇವಿಯುತ್ಸಂಗದೊಳ್ ತನ್ನ ಬೆಳಗೆ ಬೆಳಗಾಗೆ
ರಾಜಕುಮಾರನ ಜನ್ಮೋತ್ಸವದಲ್ಲಿ ಲೋಕವು ಒಂದೇ ಸಮನೆ ಬಹಳವಾಗಿ ಭೋರೆಂದು ಗದ್ದಲದಿಂದ ಆವರಿಸಲ್ಪಟ್ಟಿತ್ತು. ವ|| ಆ ಸಮಯದಲ್ಲಿ, ೧೦೩. ರಾಜನು ಮಗನ ಮುಖವನ್ನು ನೋಡಬೇಕೆಂಬ ಕುತೂಹಲದಿಂದ ಜೋಯಿಸರು ತಿಳಿಸಿದ ಪ್ರಶಸ್ತವಾದ ಲಗ್ನದಲ್ಲಿ ಶುಕನಾಸದೊಂದಿಗೆ ತವಕಗೊಂಡ ಮನಸ್ಸಿನಿಂದ ಬಂದನು. ವ|| ಆಗ ರತ್ನಖಚಿತವಾದ ಪೂರ್ಣಕಲಶಗಳಿಂದ ಕೂಡಿಕೊಂಡಿರುವ, ಬಗೆಬಗೆಯಾದ ಬೊಂಬೆಗಳಿಂದ ಶೋಭಿಸುತ್ತಿರುವ, ಚಿಗುರೆಲೆಗಳಿಂದ ತುಂಬಿರುವ, ಚಿನ್ನದ ತಾವರೆ ನೇಗಿಲು ಒನಕೆಗಳನ್ನು ಇರಿಸಿರುವ, ಬಿಳಿಯ ಹೂವುಗಳಿಂದ ಕೂಡಿರುವ, ಎಳೆಯ ಗರಿಕೆಗಳಿಂದ ಶೋಭಿಸುವ ಹುಲಿಯ ಚರ್ಮವನ್ನು ಇಟ್ಟಿರುವ, ತೋರಣದ ಮಧ್ಯದಲ್ಲಿ ಜೋಡಿಸಿರುವ ಗಂಟೆಗಳುಳ್ಳ ಹೆರಿಗೆಮನೆಯ ಬಾಗಿಲಲ್ಲಿ ಊಳಿಗದವರನ್ನು ನಿಲ್ಲುವಂತೆ ಹೇಳಿ ಶುಕನಾಸನೊಂದಿಗೆ ಒಳಕ್ಕೆ ಬಂದನು. ಅಲ್ಲಿ ಮುತ್ತೈದೆಯರು ನೆರೆದಿದ್ದರು. ಅವರಲ್ಲಿ ಕೆಲವರು ರಂಗೋಲೆಯಿಂದ ಸ್ವಸ್ತಿಕಾಕಾರವನ್ನು ಬರೆದು ಅದರ ಮೇಲೆ ಕಡವೆಗಳನ್ನು ಮೇಲುಮುಖವಾಗಿ ಇಡಬೇಕಾದ ಕಡೆಗಳಲ್ಲಿ ಇಟ್ಟು ನಾನಾ ಬಣ್ಣಗಳಿಂದ ರಂಜಿತವಾದ ಮತ್ತು ಸುಂದರವಾದ ಹತ್ತಿಹೂವುಗಳನ್ನು (ಹೂಬತ್ತಿ)? ಏರಿಸಿ ಕುಸುಬೆಹೂವಿನ ಕೇಸರಗಳನ್ನು ಚೂರು ಚೂರು ಮಾಡಿ ಅದರ ಮೇಲೆ ಉದುರಿಸಿ ಕೆಂಪಾಗುವಂತೆ ಮಾಡುತ್ತಿದ್ದಾರೆ. ಮತ್ತೆ ಕೆಲವರು ಅಕ್ಕಿ ಹಿಟ್ಟಿನಿಂದ ಬಿಚ್ಚಿದ ರೆಕ್ಕೆಯುಳ್ಳ ನವಿಲಿನ ಮೇಲೆ ಕುಳಿತುಕೊಂಡಿರುವ, ಹಾರಾಡುತ್ತಿರುವ ಕೆಂಬಟ್ಟೆಯ ಬಾವುಟವುಳ್ಳ ಶಕ್ತಿ ಎಂಬ ಆಯುಧವನ್ನು ಹಿಡಿದುಕೊಂಡಿರುವ ಕುಮಾರಸ್ವಾಮಿಯ ಆಕಾರವನ್ನು ಬರೆಯುತ್ತಿದ್ದಾರೆ. ಮತ್ತೊಂದು ಕಡೆ ಮತ್ತೆ ಕೆಲವರು ಅರಗಿನ ರಸದಿಂದ ಮಧ್ಯದಲ್ಲಿ ಕೆಂಬಣ್ಣವನ್ನು ಅಳವಡಿಸಿ ಚಂದ್ರ ಸೂರ್ಯ ಮಂಡಲಗಳನ್ನು ಚಿತ್ರಿಸುತ್ತಿದ್ದಾರೆ. ಹಲವರು ಹಳದಿ ಕುಂಕುಮದ ಲೇಪನದಿಂದ ಹೊಂಬಣ್ಣವಾದ ಕುಡಿಕೆಗಳನ್ನಿರಿಸಿ ಅವುಗಳ ಮೇಲೆ ಚಿನ್ನದಿಂದ ಮಾಡಿದ ಜವೆಗೋ ಸಸಿಗಳನ್ನು ನೆಟ್ಟು ಬಿಳಿಸಾಸುವೆಗಳನ್ನು ದಟ್ಟವಾಗಿ ಹರಡುತ್ತಿದ್ದಾರೆ. ಮತ್ತೆ ಕೆಲವರು ಗೋಡೆಯ ಮೇಲೆ ಚಂದನರಸದ ಲೇಪನದಿಂದ ಬಿಳುಪಾದ ಮಣ್ಣಿನ ಶರಾವೆಗಳನ್ನು ಸಾಲಾಗಿ ಇರಿಸಿ ಅವುಗಳನ್ನು ಪಂಚವರ್ಣಗಳಿಂದ ರಂಜಿತವಾದ ವಸ್ತ್ರಖಂಡಗಳಿಂದ ಅಲಂಕರಿಸುತ್ತಿದ್ದಾರೆ. ಇದೇ ರೀತಿಯಲ್ಲಿ ಹೆರಿಗೆಮನೆಯಲ್ಲಿ ಮಾಡಬೇಕಾದ ಅನೇಕ ಬಗೆಯ ಅಲಂಕಾರಗಳನ್ನೆಲ್ಲಾ ಮುತ್ತೈದೆಯರು ಮಾಡುತ್ತಿರುವರು. ಗುಗ್ಗಳ, ಹಾವಿನಪೊರೆ, ಕುರಿಕೊಂಬಿನ ಪುಡಿಗಳನ್ನು ಹಾಕುವುದರಿಂದ ಕಪ್ಪುಹೊಗೆ ಬರುತ್ತಿರುವ ರಕ್ಷಾಧೂಪದ ಅಗ್ನಿಯು ಒಂದು ಕಡೆಯಲ್ಲಿ ಉರಿಯುತ್ತಿದೆ. ಬ್ರಾಹ್ಮಣರು ನೆರೆದು ವೇದಘೋಷಪೂರ್ವಕವಾಗಿ ಶಾಂತ್ಯುದಕವನ್ನು ಪ್ರೋಕ್ಷಿಸುತ್ತಿದ್ದಾರೆ. ದಾದಿಯರು ಸಪ್ತಮಾತೃಕೆಯರ ಪೂಜೆಯಲ್ಲಿ ನಿರತರಾಗಿದ್ದಾರೆ. ರಾಣಿವಾಸದ ವೃದ್ಧ ಮಹಿಳೆಯರು ಹೆರಿಗೆಮನೆಯಲ್ಲಿ ಹೇಳಬೇಕಾದ ಸೋಬಾನೆ ಹಾಡುಗಳನ್ನು ಹಾಡುತ್ತಿದ್ದಾರೆ. ಚಿನ್ನದ ಕಟ್ಟಿಗೆಯ ಮೇಲೆ ಮಂಗಳದೀಪಗಳು ಬೆಳಗುತ್ತಿವೆ. ಬಿಚ್ಚುಗತ್ತಿಯನ್ನು ಹಿಡಿದು ಕಾವಲಿನ ಭಟರು ಪಹರೆ ಕಾಯುತ್ತಿದ್ದಾರೆ. ಹೀಗೆ ವಿರಾಜಮಾನವಾದ ಸೂತಿಕಾಗೃಹವನ್ನು ತಾರಾಪೀಡಮಹಾರಾಜನು ಒಳಹೊಕ್ಕು ಹೆರಿಗೆಯಿಂದ
ಉದಯದ ಕೆಂಪಿನಿಂ ಪುದಿದದೊಂದಿನಬಿಂಬಮೊ ಸಂಜೆಗೆಂಪಿನಿಂ
ಪುದಿದ ಸುಧಾಂಶುಮಂಡಳಮೊ ಮೇಣಿದರಲ್ಕೆಯೊಳಾದ ರಾಗದಿಂ
ಪುದಿದರುಣಾರವಿಂದಚಯಮೋ ತಳಿರ್ಗೊಂಚಲ ತಳ್ತ ಕೆಂಪಿನಿಂ
ಪುದಿದಮರಾವನೀರುಹಮೊ ಪೇಳೆನೆ ಬಾಲಕನಾದಮೊಪ್ಪಿದಂ             ೧೦೪
ಎಳವಿಸಿಲಿಂ ಪವಳದ ಕುಡಿ
ದಳಿರಿಂ ಮಾಣಿಕದ ಬೆಳಗಿನಿಂ ನಿರ್ಮಿಸಿದಂ
ನಳಿನಭವನೆಂಬಿನಂ ಕ
ಣಳಿಸಿರ್ದಂ ಜಿತಕುಮಾರನೆಂಬ ಕುಮಾರಂ ೧೦೫
ಸಹಜವಿಭೂಷಣದಂತಿರೆ
ಮಹನೀಯಕ್ಷುಣ್ಣಲಕ್ಷಣಂ ಮಿಸುಗೆ ಶುಭಾ
ವಹನೆನಿಸಿದನಂ ಕಂಡಂ
ಮಹಾತ್ಮನಂ ಸುತನನೞ್ಕಱಂದಾ ಮಹಿಪಂ                  ೧೦೬
ವ|| ಅಂತು ಕಂಡು
ಅಡಿಗಡಿಗಾನಂದಾಶ್ರುಗ
ಳೆಡೆವಿಡದುಣ್ಮುತ್ತಿರಲ್ಕೆ ನಿಡ್ಲುಗಣ್ಮಲರಿಂ
ಪಿಡಿವಂದದೆ ಕುಡಿವಂದದೆ
ನುಡಿವಂದದೆ ಸುತನನೞ್ಕಱಂದೀಕ್ಷಿಸಿದಂ                     ೧೦೭
ವ|| ಆಗಳ್ ಶುಕನಾಸಂ ಕುಮಾರನಂಗಪ್ರತ್ಯಂಗಂಗಳಂ ಪ್ರೀತಿವಿಸ್ತಾರಿತಲೋಚನನಾಗಿ ನೋಡಿ ನರೇಂದ್ರಂಗಿಂತೆಂದಂ
ದೇವ ಪೆಱತಾವುದವ್ಯ
ಕ್ತಾವಯವದೊಳಂ ಕುಮಾರನುನ್ನತಿಕೆಯನು
ದ್ಭಾವಿಸುತಿರ್ದಪ್ಪು ದಂ ಪರ್ವಿ
ಭಾವಿಸು ನೀಂ ಚಕ್ರವರ್ತಿಚಿಹ್ನೋತ್ಕರಮಂ                 ೧೦೮
ಪೆನೊಸಲೊಳ್ ಬಿಸತಂತುವ
ತೆಱದಿಂ ಮಿಱುಗಿದಪುದೂರ್ಣೆ  ಭವನಾಂತರಮಂ
ನೆ ಧವಳಿಸುತಿರ್ದಪುದೀ
ತುಱುಗೆಮೆಗಣ್ಬೆಳಗು ಪುಂಡರೀಕೇಕ್ಷಣನಾ                    ೧೦೯
ಕೃಶವಾದ ಹಾಗೂ ಬಿಳುಪಾದ ದೇಹವುಳ್ಳ ವಿಲಾಸವತೀ ಮಹಾರಾಣಿಯ ತೊಡೆಯ ಮೇಲೆ ತನ್ನೊಂದು ದೇಹಪ್ರಭೆಯೆ ಇತರ ದೀಪಗಳ ಬೆಳಕನ್ನು ಮುಚ್ಚಿ ತಾನೇ ತಾನಾಗಿ ಬೆಳಗುತ್ತಿರಲಾಗಿ, ೧೦೪. ಉದಯ ಕಾಲದ ಕೆಂಬಣ್ಣದಿಂದ ಕೂಡಿಕೊಂಡಿರುವ ಸೂರ್ಯಮಂಡಳದಂತೆಯೂ, ಸಂಜೆಗಂಪಿನಿಂದ ಕೂಡಿಕೊಂಡಿರುವ ಚಂದ್ರಬಿಂಬದಂತೆಯೂ, ಅರಳಿರುವುದರಿಂದ ಕೆಂಪನ್ನು ಹೊಂದಿರುವ ಕೆಂದಾವರೆಯ ಗುಂಪಿನಂತೆಯೂ, ಚಿಗುರಿನ ಗೊಂಚಲುಗಳ ಕೆಂಪಿನಿಂದ ಕೂಡಿರುವ ಕಲ್ಪವೃಕ್ಷದಂತೆಯೂ ಆ ಶಿಶು ಬಹಳ ಸೊಗಸಾಗಿ ಶೋಭಿಸುತ್ತಿತ್ತು. ೧೦೫. ಕುಮಾರ ಸ್ವಾಮಿಯನ್ನು ಮೀರಿಸಿರುವ ಈ ಕುಮಾರನು “ಬ್ರಹ್ಮನು ಎಳೆಬಿಸಿಲು, ಹವಳದ ಬಳ್ಳಿಯ ಕುಡಿಚಿಗುರು ಮತ್ತು ಮಾಣಿಕ್ಯದ ಕಾಂತಿ, ಇವುಗಳನ್ನು ಕೂಡಿಸಿ ಸೃಷ್ಟಿಸಿದ್ದಾನೋ ಎಂಬಂತೆ ಕಣ್ಗೊಳಿಸುತ್ತಿದ್ದನು. ೧೦೬. ಆ ಕುಮಾರನಲ್ಲಿ ಮಹಾಪುರುಷರಲ್ಲಿ ಕಂಡು ಬರುವ ಲಕ್ಷಣಗಳೆಲ್ಲ ನೈಜವಾದ ಅಲಂಕಾರದಂತೆ ಪ್ರಕಾಶಿಸುತ್ತಿದ್ದುವು. ಅಂತಹ ಮಂಗಳಕರನಾದ ಮಹಾತ್ಮನಂತಿರುವ ಮಗನನ್ನು ರಾಜನು ಬಹಳ ಅಕ್ಕರೆಯಿಂದ ನೋಡಿದನು. ವ|| ಹಾಗೆ ನೋಡಿ ೧೦೭. ಪ್ರತಿ ಕ್ಷಣದಲ್ಲೂ ಆನಂದಬಾಷ್ಪವು ಒಂದೇ ಸಮನೆ ಉಕ್ಕುತ್ತಿರಲಾಗಿ ಮಹಾರಾಜನು ತನ್ನ ವಿಸ್ತಾರವಾದ ಅರಳಿದ ಕಣ್ಣುಗಳಿಂದ ತನ್ನ ಮಗನನ್ನು ಹಿಡಿದುಕೊಳ್ಳುವಂತೆಯೂ ಕುಡಿದುಬಿಡುವವನಂತೆಯೂ ಮಾತಾಡಿಸುವಂತೆಯೂ ಪ್ರೀತಿಯಿಂದ ನೋಡಿದನು. ವ|| ಆಗ ಶುಕನಾಸನು ಕುಮಾರನ ಅಂಗೋಪಾಂಗಗಳನ್ನು ಪ್ರೀತಿಯಿಂದ ಅಗಲವಾದ ಕಣ್ಣುಳ್ಳವನಾಗಿ ನಿರೀಕ್ಷಿಸಿ ರಾಜನನ್ನು ಕುರಿತು ಹೀಗೆ ಹೇಳಿದನು. ೧೦೮. ಈಗ ತಾನೆ ಜನಿಸಿರುವುದರಿಂದ ಲಕ್ಷಣಗಳು ಚೆನ್ನಾಗಿ ತೋರದಿರುವ ಈ ಎಳಮೈಯಲ್ಲೂ ಕುಮಾರನ ಪೆಂಪನ್ನು ಪ್ರಕಾಶಪಡಿಸುವ ಚಕ್ರವರ್ತಿ ಲಕ್ಷಣಗಳ ಸಮೂಹವನ್ನು ತಾವು ಪರಾಂಬರಿಸಬೇಕು. ೧೦೯. ಬೆಳ್ದಾವರೆಯಂತೆ ಕಣ್ಣುಳ್ಳ ಈ ಕುಮಾರನ
ದರದಳಿತ ಕಮಲಕುಟ್ಮಳ
ಪರಿಮಳವೆನಿಸಿರ್ದ ಸಹಜಮುಖಸೌರಭಮಂ
ಬರೆ ಪೀರುತಿರ್ಪುದೆಂಬಂ
ತಿರೆ ನಾಸಿಕ ನೀಳ್ಪುವೆತ್ತುದೀ ಬಾಲಕನಾ                   ೧೧೦
ಅರುಣೋತ್ಪಲದಳಲೋಹಿತ
ಕರಂಗಳೊಳ್ ಶಂಖಚಕ್ರಚಿಹ್ನಂಗಳನಾಂ
ತಿರೆ ಮುರವೈರಿಯ ಕರದಂ
ತಿರೆ ಕರಮೆಸೆದಪುದು ಕರಯುಗಂ ಬಾಲಕನಾ                            ೧೧೧
ಕರಿತುರಗಾತಪತ್ರ ಶತಪತ್ರಪರಿಸುಟರೇಖೆಗಳ್ ಮನೋ
ಹರತರಮಾಗೆ ಕಲ್ಪತರು ಕೋಮಲಪಲ್ಲವದಂತೆ ಮೆಲ್ಪಿನಿಂ
ಪೊರೆದ ನರೇಂದ್ರವೃಂದ ಮಣಿಮೌಳಿಕದಂಬಕಚುಂಬನೋಚಿತಂ
ಚರಣಯುಗಂ ಮನಂಗೊಳಿಸುತಿರ್ದಪುದಿಂತಿದೆನಲ್ ಕುಮಾರನಾ         ೧೧೨
ನಂದನರುದಿತಂ ಹೃದಯಾ
ನಂದಮನೆನಗೊದವಿಸುತ್ತಮಿರ್ದಪುದಿಂತೀ
ದುಂದುಭಿಗಭೀರನಾದದಿ
ನೆಂದಿಂತಾ ಮಂತ್ರಿ ಪೇೞುತಿರೆ ತತ್‌ಕ್ಷಣದೊಳ್                                ೧೧೩
ವ|| ಅಂತಪುರದ್ವಾರದೇಶದೊಳಿರ್ದ ರಾಜಲೋಕಮೆಲ್ಲಮಂ ಸಂಭ್ರಮಂಬೆರಸು ತೊಲಗಲೊರ್ವ ಪುರುಷಂ ಪ್ರಹೃಷ್ಪವಡನಂ ತ್ವರಿತಗತಿಯಿಂ ಬಂದು ಪೊಡಮಟ್ಟು ಬಿನ್ನಪಮೆಂದಿಂತೆಂದಂ
ದೈವವಿದಿರ್ಚಿ ಬಂದುದು ಜಗಜ್ಜಯಮಂ ತಳೆ ದೇವ ರೇಣುಕಾ
ದೇವಿಗೆ ರಾಮನುತ್ಸವದೆ ಪುಟ್ಟಿದವೋಲ್ ಶುಕನಾಸಮಂತ್ರಿ ಸಂ
ಭಾವಿತೆಯಪ್ಪ ಪಾರ್ವಿತಿ ಮನೋರಮೆಗತ್ತ ಭವತ್ಪ್ರಸಾದದಿಂ
ದೀವರಲಗ್ನದೊಳ್ ತನಯನತ್ಯಕೋತ್ಸವಮಾಗೆ ಪುಟ್ಟಿದಂ             ೧೧೪
ಅರಸಂ ಕಲ್ಯಾಣಪರಂ
ಪರೆ ಸಮನಿಸಿತೆಂದು ತೆಗೆದು ತಳ್ಕೈಸುತ್ತಂ
ಸರಭಸಮೊಲವಿಂ ಸಚಿವೋ
ತ್ತರೀಯಮಂ ಪೂರ್ಣಪಾತ್ರಮೆನೆ ಕೊಂಡಂ                               ೧೧೫
ಬಾಲಚಂದ್ರನಂತಿರುವ ಹಣೆಯಲ್ಲಿ ತಾವರೆದಂಟಿನ ಎಳೆಯಂತಿರುವ ಚಕ್ರವರ್ತಿ ಲಕ್ಷಣವನ್ನು ಸೂಚಿಸುವ ಹುಬ್ಬುಗಳ ನಡುವಿನ ಕೂದಲುಸುಳಿಯು ಚೆನ್ನಾಗಿ ಕಾಣುತ್ತಿದೆ. ಅಲ್ಲದೆ ಒತ್ತು ರೆಪ್ಪೆಗೂದಲುಳ್ಳ ಕಣ್ಣುಗಳ ಬೆಳಕು ಈ ಸೂತಿಕಾಗೃಹವನ್ನು ಬೆಳಗುತ್ತಿದೆ. ೧೧೦. ಸ್ವಲ್ಪ ಅರಳಿರುವ ತಾವರೆ ಮೊಗ್ಗಿನ ಸುವಾಸನೆಯನ್ನು ಹೋಲುವ ಬಾಯಿಯ ಸಹಜವಾದ ಪರಿಮಳವನ್ನು ಚೆನ್ನಾಗಿ ಹೀರುತ್ತಿವೆಯೋ ಎಂಬಂತೆ ಈ ಬಾಲಕನ ಮೂಗು ಉದ್ದವಾಗಿದೆ. ೧೧೧. ಕೆಂದಾವರೆಯ ಎಸಳುಗಳಂತೆ ಕೆಂಪಾದ ಈ ಎರಡು ಕೈಗಳು ಶಂಖ, ಚಕ್ರರೇಖೆಗಳನ್ನು ಹೊಂದಿರಲಾಗಿ ಶ್ರೀಮನ್ನಾರಾಯಣನ ಕೈಗಳಂತೆ ಶೋಭಿಸುತ್ತಿವೆ. ೧೧೨. ಈ ಶಿಶುವಿನ ಎರಡು ಕಾಲುಗಳಲ್ಲಿ ಆನೆ, ಕುದುರೆ, ಛತ್ರಿ, ಕಮಲರೇಖೆಗಳು ಬಹಳ ಮುದ್ದಾಗಿಯೂ ಸ್ಪಷ್ಟವಾಗಿಯೂ ಕಾಣುತ್ತಿವೆ. ಕಲ್ಪವೃಕ್ಷದ ಕೋಮಲವಾದ ಚಿಗುರಿನಂತೆ ಮೃದುವಾದ ಕಾಲಿಗೆರಗುವ ಅಸಂಖ್ಯಾತ ರಾಜರ ಕಿರೀಟಗಳ ತಗಲುವಿಕೆಗೆ ಪಾತ್ರವಾಗುವ ಈ ಚರಣಯುಗಳವು ಬಹಳ ಮನೋಹರವಾಗಿದೆ. ೧೧೩. ಈ ಮಗುವಿನ ದುಂದುಭಿಧ್ವನಿಯಂತೆ ಗಂಭೀರವಾದ ಅಳುವ ಶಬ್ದವು ನನ್ನ ಹೃದಯಕ್ಕೆ ಬಹಳ ಆನಂದವನ್ನುಂಟುಮಾಡುತ್ತದೆ ಎಂಬುದಾಗಿ ಆ ಮಂತ್ರಿಯು ಹೇಳುತ್ತಿರಲಾಗಿ, ಆ ಕೂಡಲೆ ವ|| ರಾಣೀವಾಸದ ಬಾಗಿಲಿನಲ್ಲಿ ನೆರೆದಿದ್ದ ರಾಜರ ಸಂದಣಿಯನ್ನು ಗಡಿಬಿಡಿಯಿಂದ ದಾರಿ ಬಿಡಿಸಿಕೊಳ್ಳುತ್ತಾ ಒಬ್ಬ ಮನುಷ್ಯನು ಅರಳಿದ ಮುಖವುಳ್ಳವನಾಗಿ ಬಹಳ ವೇಗದಿಂದ ಬಂದು ನಮಸ್ಕರಿಸಿ ಹೀಗೆ ಅರಿಕೆ ಮಾಡಿದನು. ೧೧೪. ‘ಮಹಾಪ್ರಭುಗಳಿಗೆ ಅದೃಷ್ಟವು ಕೂಡಿ ಬಂದಿದೆ. ಜಗತ್ತಿನಲ್ಲಿ ಸರ್ವೋತ್ಕೃಷ್ಟರೆನಿಸಿ ಮೆರೆಯಿಸಿ. ಪ್ರಭುವೆ, ರೇಣುಕಾದೇವಿಗೆ ಪರಶುರಾಮನು ಸಂಭ್ರಮದಿಂದ ಹುಟ್ಟಿದಂತೆ ಶುಕನಾಸಮಂತ್ರಿಗಳ ಧರ್ಮಪತ್ನಿಯವರಾದ ಮನೋರಮಾಮ್ಮನವರಿಗೆ ತಮ್ಮ ಅನುಗ್ರಹದಿಂದ ಈ ಶುಭಲಗ್ನದಲ್ಲಿ ಎಲ್ಲರಿಗೂ ಪರಮಾನಂದವಾಗುವಂತೆ ಗಂಡು ಮಗು ಹುಟ್ಟಿದೆ. ೧೧೫. ತಾರಾಪೀಡಮಹಾರಾಜನು ಈ ಮಾತುಗಳನ್ನು ಕೇಳಿ ‘ಶುಭಪರಂಪರೆಯು ಬಂದೊದಗುತ್ತಾ ಇದೆ’ ಎಂದು ಹೇಳುತ್ತಾ ತಟ್ಟನೆ
ವ|| ಅನಂತರಮೊಸಗೆವಾತಂ ಪೇೞ್ದವಂಗೆ ಮಚ್ಚುಗೊಟ್ಟಲ್ಲಿಂದೆೞ್ದು ಪೊಱಮಟ್ಟು ನೋೞ್ಪನ್ನೆಗಮಲ್ಲಿ ಕ್ವಣಿತಮಣಿನೂಪುರಸಹಸ್ರ ಮುಖರಿತ ದಿಗಂತಮುಂ ಅತಿರಭಸೋಪಚಲಿತ ಮಣಿವಲಯಾವಳೀವಿಳಸಿತ ಭುಜಲತಾಪ್ರತಾನಮುಮುತ್ತಾನಕರತಳನಳಿನಮುಂ ಮೃದಿತ ಕರ್ಣಪೂರಪಲ್ಲವಮಂ ಅನ್ಯೋನ್ಯಾಂಗದ ಸಂಘಟ್ಚನಸಂದಷ್ಟಪಾಟಿತೋತ್ತರೀಯಮುಂ ನಿಜಾಂಗರಾಗರಂಜಿತವಸನಮುಂ ಕಿಂಚಿದವಶಿಷ್ಟಮಕರಿಕಾ ಪತ್ರಲೇಖಮುಂ ಆಲೋಲ ಹಾರಲತಾಸಾಲಿತಕುಚಕುಂಭಸ್ಥಳಮುಂ ಸಿಂಧೂರತಿಲಕಾರುಣಿತಚಿಕುರನಿಕರಮುಂ ಪಿಷ್ಟಾತಪಾಂಸಂಪಿಂಜರಿತ ಕೇಶಪಾಶಮುಂ ಪ್ರನೃತ್ತ ಖಂಜ ಮೂಕ ಕುಬ್ಜ ವಾಮನ ಕಿರಾತಜನ ಪುರಸ್ಸರಮುಂ ಉತ್ತರೀಯಾಂಶುಕಾಕೃಷ್ಟ ಜರತ್ಕಂಚುಕನಿಕಾಯಮುಂ ವೀಣಾವೇಣುಮುರಜ ಕಾಂಸ್ಯತಾಳಲಯಾನುಗತ ಮೆನಿಸಿದಂತಪುರವಿಳಾಸಿನೀಜನಮುಂ ಪ್ರಚಲನ್ಮಣಿಕುಂಡಲಾಹತ ಗಂಡಮಂಡಲಮುಂ ಘೂರ್ಣಮಾನ ಕರ್ಣೋತ್ಪಲಮುಂ ಅಧೋವಿಗಳಿತವಿಲೋಲಶೇಖರಮುಂ ಡೋಲಾಯಮಾನ ವೈಕಕ್ಷಕಕುಸುಮಮಾಲಮುಂ ಭೇರೀ ಮೃದಂಗ ಮರ್ದಳ ಪಟಹ ಕಹಳಾ ಶಂಕರವಜನಿತರಭಸಮುಮೆನಿಸಿದ ರಾಜಪರಿವಾರಮುಂ ನೃತ್ಯಪ್ರವೃತ್ತಚಾರಣಗಣಮುಮೊಸಗೆ ಮರುಳ್ಗೊಂಡು ಭೋರ್ಗರೆದು ನಲಿದು ನರ್ತಿಸುತ್ತುಮೊಡನೆ ಬರೆವರೆ
ವಿವಿಧವಿಲಾಸಮಂ ತಳೆದು ಮಂಗಳಕೇಳಿಯನೞವಟ್ಟು ಮಾ
ನವಪತಿ ನೋಡುತಂ ಸಚಿವಮಂದಿರಮಂ ಪುಗುತಂದು ಸೂತಿಕಾ
ಭವನಮನೆಯ್ದಿ ಪೆರ್ಮೆಗನುರೂಪಮೆನಲ್ ನಿಜಮಂದಿರೋದ್ಗತೋ
ತ್ಸವಕಿದು ನಾಡೆಯುಂ ದ್ವಿಗುಣಮೆಂಬಿನಮುತ್ಸವಮಂ ನೆಗೞದಂ                  ೧೧೬
ವ|| ಅಂತು ನೆಗೞ ದಶಮದಿನಪುಣ್ಯಸುಮುಹೂರ್ತದೊಳ್ ಸುವರ್ಣಕೋಟಿಗಳಂ ದ್ವಿಜೋತ್ತಮರ್ಗಿತ್ತು ತದನಂತರದೊಳ್
ಮೊದಲೊಳ್ ಬಂದೞ್ಕಱಂದೀತನ ಜನನಿಯ ವಕ್ತ್ರಾಬ್ಜದೊಳ್ ಚಂದ್ರಮಂ ಪೊ
ಕ್ಕುದನಲ್ತೆ ಕಂಡೆನಾಂ ಸ್ವಪ್ನದೊಳೆನುತೆ ಮನಂಗೊಂಡು ತತ್ಸ ಪ್ನಸಾದೃ
ಶ್ಯದೆ ಚಂದ್ರಾಪೀಡನೆಂಬೀ ಮೊದಲ ಪೆಸರನಿಟ್ಟಂ ತನೂಜಂಗೆ ಮೂಲೋ
ಕದೊಳಂ ಮಾಂಗಲ್ಯತೂರ್ಯಧ್ವನಿ ಪಸರಿಸಿ ಪರ್ವುತ್ತಿರಲ್ ಸಾರ್ವಭೌಮಂ           ೧೧೭
ಪ್ರೀತಿಯಿಂದ ಮಂತ್ರಿಯನ್ನು ಗಾಢವಾಗಿ ತಬ್ಬಿಕೊಂಡು “ಇನಾಮು” ಎಂದು ಹೇಳುತ್ತಾ ಅವನ ಮೇಲುದವನ್ನು ಕಸಿದುಕೊಂಡನು. ವ|| ಬಳಿಕ ಈ ಶುಭಸಮಾಚಾರವನ್ನು ಹೇಳಿದವನಿಗೆ ಬಳುವಳಿಯನ್ನು ಕೊಟ್ಟು ಅಲ್ಲಿಂದ ಎದ್ದು ಹೊರಟುಬಂದು ನೋಡುತ್ತಿರಲಾಗಿ ಅಂತಪುರದ ಲಲನೆಯರು ಆನಂದದಿಂದ ನಲಿದಾಡುತ್ತಿದ್ದರು. ಅವರ ರತ್ನಖಚಿತವಾದ ಅಸಂಖ್ಯಾತ ಕಾಲ್ಗಡಗಗಳ ಕಣಕಣಧ್ವನಿಯು ದಿಗಂತವನ್ನು ಶಬ್ದಮಯವಾಗಿ ಮಾಡುತ್ತಿತ್ತು. ಅವರ ಬಳ್ಳಿದೋಳುಗಳಲ್ಲಿ ರನ್ನಗಡಗಗಳು ಬಹಳ ವೇಗದಿಂದ ಚಲಿಸುತ್ತಿದ್ದುವು. ಅವರು ತಾವರೆಯಂದದ ತಮ್ಮ ಅಂಗೈಗಳನ್ನು ಮೇಲಕ್ಕೆತ್ತುತ್ತಿದ್ದರು. ಕಿವಿಯಲ್ಲಿ ಮುಡಿದಿದ್ದ ಚಿಗುರುಗಳು ಹಿಸುಕಿಹೋಗಿದ್ದುವು. ತೋಳುಬಂದಿಗಳ ಪರಸ್ಪರ ತಿಕ್ಕಾಟದಲ್ಲಿ ಸಿಕ್ಕಿಕೊಂಡು ಮೇಲುದುಗಳು ಹರಿದುಹೋಗುತ್ತಿದ್ದುವು. ಅವರು ಲೇಪಿಸಿಕೊಂಡಿದ್ದ ಶ್ರೀಗಂಧವೇ ಮೊದಲಾದುವುಗಳು ಸೀರೆಗೆ ರಂಗಿಳಿಸಿಕೊಂಡಿದ್ದವು. ಬರೆದುಕೊಂಡಿದ್ದ ಪತ್ರರಚನೆಯು ಬೆವರಿನಿಂದ ಅಳಿಸಿಹೋಗಿ ಸ್ವಲ್ಪ ಮಾತ್ರ ಉಳಿದುಕೊಂಡಿತ್ತು. ಅಳ್ಳಾಡುತ್ತಿರುವ ಹಾರವು ಸ್ತನಗಳಿಗೆ ಪದೇ ಪದೇ ಬಡಿಯುತ್ತಿತ್ತು. ಕುಂಕುಮದ ತಿಲಕವು ಕರಗಿ ಮುಂಗುರುಳು ಗಳನ್ನೆಲ್ಲಾ ಕೆಂಪಗೆ ಮಾಡುತ್ತಿತ್ತು. ಬುಕ್ಕಿಹಿಟ್ಟಿನ ಪುಡಿಗಳ ಎರಚಾಟದಿಂದ ಅವರ ತಲೆಗೂದಲುಗಳು ಹೊಂಬಣ್ಣವಾಗಿದ್ದುವು. ಊಳಿಗದ ಕುಂಟ, ಮೂಗ, ಗೂನ, ಕುಳ್ಳರು ಕುಣಿಯುತ್ತಿದ್ದರು. ತಮಾಶೆಗಾಗಿ ಮುದಿ ಕಂಚುಕಿಗಳನ್ನು ಮೇಲುದದಿಂದ ಕಟ್ಟಿ ಎಳೆದಾಡುತ್ತಿದ್ದರು. ವೀಣೆ, ಕೊಳಲು, ಮುರಜ, ಕಂಚಿನ ತಾಳಗಳ ಲಯಕ್ಕೆ ಅನುಸಾರವಾಗಿ ಅಂತಪುರದ ರಮಣಿಯರು ಕುಣಿಯುತ್ತಿದ್ದರು. ಪರಿವಾರದ ಜನರು ನರ್ತಿಸುತ್ತಿರಲಾಗಿ ಅವರ ಮಣಿಕುಂಡಲಗಳು ಕೆನ್ನೆಗೆ ಪದೇ ಪದೇ ಬಡಿಯುತ್ತಿದ್ದುವು. ಕಿವಿಯಲ್ಲಿ ಮುಡಿದಿರುವ ತಾವರೆಯು ಜೋಲಾಡುತ್ತಿತ್ತು. ತಲೆಯಲ್ಲಿ ಮುಡಿದುಕೊಂಡಿರುವ ಹೂವಿನ ದಂಡೆ ಅಳ್ಳಾಡಿ ಕೆಳಗೆ ಬೀಳುತ್ತಿತ್ತು. ಅವರು ಉಪವೀತದಂತೆ ಹಾಕಿಕೊಂಡಿರುವ ಹೂವಿನ ಮಾಲೆಯು ತೂಗಾಡುತ್ತಿತ್ತು. ಭೇರಿ, ಮೃದಂಗ, ಮದ್ದಳೆ, ತಮ್ಮಟೆ, ಕಾಳೆ, ಶಂಖಧ್ವನಿಗಳ ರಭಸವು ಬಹಳ ಜೋರಾಗಿತ್ತು. ಹೀಗೆ ರಾಜಪರಿವಾರದ ಜನರು ಕುಣಿದಾಡುತ್ತಿದ್ದರು. ಅರಮನೆಯ ಕಲಾವಿದರು ನೃತ್ಯವಾಡುತ್ತಿದ್ದರು. ಇವರೆಲ್ಲರೂ ಸಂತೋಷದಿಂದ ಪರವಶರಾಗಿ ಭೋರಾಡುತ್ತಾ ನಲಿದು ನರ್ತಿಸುತ್ತಾ ಜೊತೆಯಲ್ಲಿ ಬರುತ್ತಿರಲಾಗಿ ೧೧೬. ಹೀಗೆ ಲೀಲೆಯನ್ನು ತಾಳಿದ ಮಂಗಳಕ್ರೀಡೆಯನ್ನು ಬಹಳ ಆಸಕ್ತಿಯಿಂದ ನೋಡುತ್ತಾ ಮಹಾರಾಜನು ಮಂತ್ರಿಯ ಮನೆಗೆ ಬಂದು ಹೆರಿಗೆಮನೆಗೆ ಹೋಗಿ ತನ್ನ ಹೆಮ್ಮೆಗೆ ಅನುಗುಣವಾಗಿದೆ ಎಂಬಂತೆ ತನ್ನ ಅರಮನೆಯಲ್ಲಿ ನಡೆದ ಉತ್ಸವಕ್ಕೆ ಇದು ಎರಡರಷ್ಟು ಎಂಬಂತೆ ಉತ್ಸವವನ್ನು ಮಾಡಿಸಿದನು. ವ|| ಹಾಗೆ ಮಾಡಿಸಿ ಹತ್ತನೆಯ ದಿನ ಶುಭಮುಹೂರ್ತದಲ್ಲಿ ಬ್ರಾಹ್ಮಣೋತ್ತಮರಿಗೆ ಕೋಟಿಗಟ್ಟಲೆ ಚಿನ್ನವನ್ನು ದಾನ ಮಾಡಿ ಬಳಿಕ, ೧೧೭. ಹಿಂದೆ ತಾನು ಈ ಶಿಶುವಿನ ತಾಯಿಯ ಬಾಯೊಳಕ್ಕೆ ಚಂದ್ರನು ಆಸಕ್ತಿಯಿಂದ ಪ್ರವೇಶಮಾಡಿದ್ದನ್ನು ಕಂಡನಲ್ಲವೆ?

118-129/

ಚಂದ್ರಾಪೀಡನ ಜನನ ಮತ್ತು ಬಾಲ್ಯ [117 to 129]
ಮನುಮಾರ್ಗದೊಳೇಕಾದಶ
ದಿನದೊಳ್ ತನಯಂಗೆ ವಿಪ್ರಜನಸಮುಚಿತಮಾ
ಯ್ತೆನೆ ಸಚಿವಂ ವೈಶಂಪಾ
ಯನನೆಂಬೀ ಪೆಸರನಿಟ್ಟನಕೋತ್ಸವದಿಂ       ೧೧೮
ವ|| ಅನಂತರಮೇೞ್ಗೆವಡೆದ ಪಾಡಿವದ ಚಂದ್ರಮನಂತೆ ಚಂದ್ರಾಪೀಡಂ ಪ್ರತಿದಿನಂ ಪ್ರವೃದ್ಧಮಾನನಾಗೆ ಚೂಡಾಕರಣಾದಿ ಕ್ರಿಯಾಕಲಾಪ ಮುಮಂ ಮಾಡುತ್ತುಮಿರೆ ಶೈಶವಂ ಪತ್ತುವಿಡುವುದುಂ ಕ್ರೀಡಾವ್ಯಸನಮಗಲ್ವಂತು ಬಹಿರ್ನಗರದೊಳಮರಮಂದಿರಾನುಕಾರಿಯಪ್ಪ ವಿದ್ಯಾನಿಕೇತನಮಂ ಮಾಡಿಸಿ ನಿಖಿಳವಿದ್ಯಾಚಾರ್ಯರುಮಂ ಮಹಾಪ್ರಯತ್ನದಿಂ ನಿಲಿಸಿ ಶುಭದಿನದೊಳ್ ಧವಳಮಂಗಳ ಪ್ರಸಾಧನಾಲಂಕೃತನು ಮಾಚಾರ್ಯಕುಲಪರಿವೃತನುಮಪ್ಪ ನಿಜನಂದನನಂ ವೈಶಂಪಾಯನಂಬೆರಸು ವಿದ್ಯಾಗಮನದೊಳ್ ಸಮರ್ಪಿಸಿ ಪಂಜರಸ್ಥಿತ ಮದಕೇಸರಿ ಕಿಶೋರಕದಂತೆಗೆಯ್ದಖಿಳ ವಿದ್ಯಾಭ್ಯಾಸಂಗೆಯ್ಸುತ್ತಮಿರೆ
ಪೊಳೆದೆಸೆವ ರತ್ನದರ್ಪಣ
ದೊಳಗೆ ತಳತ್ತಳಿಪ ತರಣಿಕಿರಣಾವಳಿವೊಲ್
ತೊಳಗಿ ಬೆಳಗಿದುವು ವಿದ್ಯಾ
ವಳಿ ನಿಜ್ಲನಂದನನ್ವ ವದನಮಣಿದರ್ಪಣದೊಳ್          ೧೧೯
ವ|| ಅಂತು ಸಕಲಕಳಾಕಳಾಪಮನಪ್ಪುಗೆಯ್ದು ಶಸ್ತ್ರಾಶಾಸ್ತ್ರದೊಳತ್ಯಂತಪರಿಣತಾನುಗುತ್ತುಮಿರೆಯಿರೆ
ವಿರಳ ಪರಿವಾರಪರಿವೃತ
ನರಸಂ ಮಾದೇವಿವೆರಸು ನಿಚ್ಚಂ ಬಂದಾ
ದರದಿಂದೆ ನೋಡಿ ಪೋಪಂ
ಗುರುಜನಪರಿವೃತನೆನಿಪ್ಪ ನಿಜನಂದನನಂ    ೧೨೦
ಸಕಲಶ್ರಮಂಗಳಿಂದಂ
ವೃಕೋದರನ ತೆಱದಿನಂದು ಶೈಶವದೊಳ್ ಲೋ
ಕಕೆ ಚಿತ್ರಮಪ್ಪಿನಂ  ರಾ
ಜಕುಮಾರಂ ತಾಳ್ದಿದಂ ಮಹಾಪ್ರಾಣತೆಯಂ             ೧೨೧
ಇದನ್ನು ಮನಸ್ಸಿನಲ್ಲಿಟ್ಟುಕೊಂಡು ಆ ಸ್ವಪ್ನದ ಸಾಮ್ಯದಿಂದ ಮಹಾರಾಜನು ತನ್ನ ಮಗನಿಗೆ ‘ಚಂದ್ರಾಪೀಡ’ನೆಂದು ನಾಮಕರಣವನ್ನು ಮಾಡಿದನು. ಆಗ ಮಂಗಳಕರವಾದ ತುತ್ತೂರಿಯ ಧ್ವನಿಯು ಮೂರು ಲೋಕಗಳಲ್ಲೂ ಹರಡುತ್ತಿತ್ತು. ೧೧೮. ಶುಕನಾಸನು ಮನುಧರ್ಮ ಶಾಸ್ತ್ರದಂತೆ ಹನ್ನೊಂದನೆಯ ದಿವಸ ಬ್ರಾಹ್ಮಣಜಾತಿಗೆ ಉಚಿತವಾಗುವ ಹಾಗೆ ಬಹಳ ವಿಜೃಂಭಣೆಯಿಂದ ನಾಮಕರಣ ಮಹೋತ್ಸವವನ್ನು ನೆರವೇರಿಸಿ ವೈಶಂಪಾಯನನೆಂಬ ಹೆಸರನ್ನಿಟ್ಟನು. ವ|| ಆಮೇಲೆ ಬೆಳೆಯುತ್ತಿರುವ ಶುಕ್ಲಪಕ್ಷದ ಪಾಡ್ಯದ ಚಂದ್ರನಂತೆ ಚಂದ್ರಾಪೀಡನು ದಿನೇ ದಿನೇ ಬೆಳೆಯುತ್ತಿರಲಾಗಿ ಮಹಾರಾಜನು ಚೌಲವೇ ಮೊದಲಾದ ಸಂಪ್ರದಾಯದ ವಿಗಳನ್ನು ನೆರವೇರಿಸಿದನು. ಹಸುಳೆತನವು ಕಳೆಯಿತು. ಹುಡುಗಾಟಿಕೆಗಳೆಲ್ಲಾ ನಿಂತು ಹೋದುವು. ಆಗ ಚಕ್ರವರ್ತಿಯು ಪಟ್ಟಣದ ಹೊರವಲಯದಲ್ಲಿ ಅರಮನೆಗೆ ಸಮಾನವಾದ ಒಂದು ಪಾಠಶಾಲೆಯನ್ನು ಕಟ್ಟಿಸಿದನು. ಅಲ್ಲಿ ಅನೇಕ ವಿದ್ಯೆಗಳಲ್ಲಿ ಪಾರಂಗತರಾದ ಉಪಾಧ್ಯಾಯರನ್ನು ಬಹಳ ಪ್ರಯತ್ನದಿಂದ ಆರಿಸಿ ಕರೆದುಕೊಂಡುಬಂದು ಅವರಿಗೆ ವಸತಿಯನ್ನು ಕಲ್ಪಿಸಿದನು. ಬಳಿಕ ಒಂದು ಶುಭದಿವಸದಲ್ಲಿ ಶುಭ್ರವಾದ ಹಾಗೂ ಮಂಗಳಕರವಾದ ಉಡಿಗೆ ತೊಡಿಗೆಗಳಿಂದ ಅಲಂಕೃತನಾದ ಮತ್ತು ಗುರುಗಳ ಸಮೂಹದಿಂದ ಕೂಡಿಕೊಂಡಿರುವ ತನ್ನ ಮಗನನ್ನು ವೈಶಂಪಾಯನನ ಜೊತೆಯಲ್ಲಿ ವಿದ್ಯಾಭ್ಯಾಸಕ್ಕೆ ಮೊದಲು ಮಾಡಿಸಿದನು. ಆಗ ರಾಜಕುಮಾರನನ್ನು ಪಂಜರದಲ್ಲಿರುವ ಕೊಬ್ಬಿದ ಸಿಂಹದ ಮರಿಯಂತೆ ಮಾಡಿ ಎಲ್ಲಾ ವಿದ್ಯೆಗಳನ್ನು ಕಲಿಸುತ್ತಿದ್ದನು. ೧೯೯. ಮಿರುಗುತ್ತಿರುವ ರನ್ನಗನ್ನಡಿಯಲ್ಲಿ ತಳತಳಿಸುವ ಸೂರ್ಯಕಿರಣಗಳಂತೆ ಆ ರಾಜಕುಮಾರನ ಬಾಯೆಂಬ ರನ್ನಗನ್ನಡಿಯಲ್ಲಿ ಎಲ್ಲಾ ವಿದ್ಯೆಗಳೂ ಪ್ರತಿಫಲಿಸಿ ಪ್ರಕಾಶಿಸಿದುವು. ವ|| ಹೀಗೆ ಸಮಸ್ತ ಕಲೆಗಳನ್ನೂ ಕಲಿತು ಶಸ್ತ್ರವಿದ್ಯೆಯಲ್ಲಿಯೂ ಶಾಸ್ತ್ರವಿದ್ಯೆಯಲ್ಲಿಯೂ ಬಹಳಮಟ್ಟಿಗೆ ಪಾರಂಗತನಾಗುತ್ತಿರಲಾಗಿ, ೧೨೦. ಮಹಾರಾಜನು ಮಿತಪರಿವಾರ ಸಮೇತನಾಗಿ ಮಹಾರಾಣಿಯೊಂದಿಗೆ ಪ್ರತಿನಿತ್ಯವೂ ಭೇಟಿಕೊಡುತ್ತಾ ಉಪಾಧ್ಯಾಯವರ್ಗದಿಂದ ಕೂಡಿಕೊಂಡಿರುವ ತನ್ನ ಮಗನನ್ನು ನೋಡಿಕೊಂಡು ಹೋಗುತ್ತಿದ್ದನು. ೧೨೧. ರಾಜಕುಮಾರನು ಎಳೆತನದಲ್ಲೇ ಬಗೆಬಗೆಯ ವ್ಯಾಯಾಮಗಳಿಂದ ಜನರೆಲ್ಲರೂ ಆಶ್ಚರ್ಯ
ಲೀಲೆಯೊಳೆ ಪಿಡಿದು ನಿಲಿಪಂ
ವ್ಯಾಳೇಭವಮನೊಂದುಪೊಯ್ಲಿನಿಂ ದಮೆ ಕಡಿವಂ
ತಾಳಗಳ್ವನುರ್ಚಿಸುವಂ
ಶೈಲಶಿಲಾತಳಮನೆಳವೆಯೊಳ್ ನೃಪತನಯಂ        ೧೨೨
ಗುಣಮುಂ ರೂಪುಂ ವಿದ್ಯಾ
ಗುಣಮುಂ ತಳ್ಪೊಯ್ದು ತನ್ನೊಳೆಸೆಯಲ್ ವಿಬುಧಾ
ಗ್ರಣಿಯೆನಿಪ ಕುಮಾರನೊಳಂ
ದೆಣೆಯಾದಂ ಸಚಿವತನಯನಾ ಕ್ರಮದಿಂದಂ            ೧೨೩
ಶುಕನಾಸಾರ್ಯಗುರುತ್ವದಿಂದೆ ಸಹಪಾಂಸುಕ್ರೀಡನಾಭ್ಯಾಸದಿಂ
ದೆ ಕಳಾಜ್ಞಾನವಿಶೇಷದಿಂದುಚಿತಸೇವಾಜಾತಚಾತುರ್ಯದಿಂ
ದೆ ಕರಂ ಚಿತ್ತಮನಪ್ಪುಗೆಯ್ದಖಿಳವಿಸ್ರಂಭಕ್ಕಮಾವಾಸಮಾ
ಗಿ ಕುಮಾರಂಗೆ ಮಹಾಪ್ರಧಾನತನಯಂ ಮಿತ್ರತ್ವಮಂ ತಾಳ್ದಿದಂ          ೧೨೪
ದಿನಪತಿಯುಂ ದಿನಮುಂ ಬಿಡ
ದನುಬಂಧದಿನಗಲದಂತೆವೊಲ್ ಚಂದ್ರಾಪೀ
ಡನುಮಂತಾ ವೈಶಂಪಾ
ಯನನುಂ ಪದಪಿಂದಮೊರ್ವರೊರ್ವರನಗಲರ್         ೧೨೫
ಕಮಲವನಕ್ಕಿನೋದಯಮಿರುಳ್ಗಮೃತಾಂಶುಸಮುದ್ಗಮಂ ಸುರ
ದ್ರುಮಕೆ ನವಪ್ರಸೂನವಿಭವಂ ನವಿಲಿಂಗೆ ಕಲಾಪವರ್ಣಮಂ
ತಮರ್ದ ಮುಗಿಲ್ಗೆ ಶಕ್ರಧನುವೋಲ್ ಭುವನತ್ರಯಮಂಗಳಾಭಿರಾ
ಮಮಿದೆನೆ ರಾಜಸೂನುಗೆಸೆದತ್ತೆನಿಸುಂ ನವಯವ್ವನೋದಯಂ             ೧೨೬
ಅವಸರಮಿದೆನಗೆನುತ್ತಭಿ
ನವಸೇವಕನಂತೆ ಮೆಲ್ಲಮೆಲ್ಲನೆ ಮದನಂ
ನವಯೌವನವಿಶ್ರುತ ಪೂ
ರ್ಣವಿಳಾಸಮನಂದು ಪೊರ್ದಲುದ್ಯತನಾದಂ             ೧೨೭
ಪಡುವಂತೆ ಭೀಮಸೇನನ ಹಾಗೆ ಬಹಳ ಶಕ್ತಿಯನ್ನು ಪಡೆದನು. ೧೨೨. ರಾಜಪುತ್ರನು ಸಣ್ಣ ವಯಸ್ಸಿನಲ್ಲೇ ಕೊಬ್ಬಿದ ಆನೆಯನ್ನು ಅನಾಯಾಸವಾಗಿ ಹಿಡಿದು ನಿಲ್ಲಿಸಿಬಿಡುತ್ತಿದ್ದನು. ತಾಳೆಮರವನ್ನು ಒಂದೇ ಏಟಿನಿಂದಲೇ ತುಂಡರಿಸುತ್ತಿದ್ದನು. ಬೆಟ್ಟದ ಬಂಡೆಗಳನ್ನು ಎಳೆದುಹಾಕುತ್ತಿದ್ದನು. ೧೨೩. ಮಂತ್ರಿಪುತ್ರನಾದ ವೈಶಂಪಾಯನನಲ್ಲಿ ವಿನಯವೇ ಮೊದಲಾದ ಗುಣಗಳೂ, ರೂಪು, ವಿದ್ಯೆಯೂ ಕೂಡಿಕೊಂಡು ಪ್ರಕಾಶಿಸುತ್ತಿದ್ದವು. ಆದ್ದರಿಂದ ಅವನು ಸರ್ವವಿದ್ಯಾಪಾರಂಗತನಾದ ಚಂದ್ರಾಪೀಡನಿಗೆ ಸಮಜೋಡಿಯಾಗಿದ್ದನು. ೧೨೪. ರಾಜಕುಮಾರನಾದ ಚಂದ್ರಾಪೀಡನಿಗೆ ಪ್ರಧಾನಮಂತ್ರಿಯ ಮಗನಾದ ವೈಶಂಪಾಯನನು ಶುಕನಾಸಮಂತ್ರಿಯ ಮೇಲಿರುವ ಪೂಜ್ಯಭಾವನೆಯಿಂದಲೂ, ಒಟ್ಟಾಗಿ ಧೂಳಿನಲ್ಲಿ ಆಡುತ್ತಿದ್ದ ಕಾಲದಿಂದಲೂ ಬಂದ ಒಡನಾಡಿತನದಿಂದಲೂ, ಕಲಾಪ್ರವೀಣತೆಯಿಂದಲೂ ಉಚಿತ ರೀತಿಯಲ್ಲಿ ಓಲೈಸುತ್ತಾ ಬರುವುದರೊಳಗಿದ್ದ ಜಾಣತನದಿಂದಲೂ ಮನಸ್ಸಿಗೆ ವಿಶೇಷವಾಗಿ ಅಚ್ಚುಮೆಚ್ಚಾಗಿದ್ದನು, ಎಲ್ಲಾ ಅಂತರಂಗವಿಷಯಕ್ಕೂ ನೆಲೆಯಾಗಿದ್ದನು. ಹೀಗೆ ಚಂದ್ರಾಪೀಡನಿಗೆ ವೈಶಂಪಾಯನನು ನಚ್ಚಿನ ಗೆಳೆಯನಾಗಿದ್ದನು. ೧೨೫. ಹಗಲಿಗೆ ಒಡೆಯನಾದ ಸೂರ್ಯನೂ ಹಗಲೂ ಪರಸ್ಪರ ಬಿಟ್ಟಿರದೆ ಒಟ್ಟಿಗಿರುವಿಕೆ ಚಂದ್ರಾಪೀಡನೂ ವೈಶಂಪಾಯನನೂ ಪ್ರೀತಿಯಿಂದ ಒಬ್ಬರನ್ನೊಬ್ಬರು ಅಗಲದೆ ಇರುತ್ತಿದ್ದರು. ೧೨೬. ತಾವರೆಯ ಗುಂಪಿಗೆ ಸೂರ್ಯೋದಯವಾದಂತೆಯೂ, ಇರುಳಿಗೆ ಚಂದ್ರೋದಯ ವಾದಂತೆಯೂ, ಕಲ್ಪವೃಕ್ಷಕ್ಕೆ ಹೊಸ ಹೂವುಗಳ ಸಮೃದ್ಧಿಯುಂಟಾದಂತೆಯೂ, ನವಿಲಿಗೆ ಸೋಗೆಗಳು ಮೂಡುವಂತೆಯೂ, ಮೇಘಕ್ಕೆ ಕಾಮನಬಿಲ್ಲು ಮೂಡುವಂತೆಯೂ, ರಾಜಕುಮಾರನಿಗೆ ಮೂರು ಲೋಕಗಳಿಗೂ ಮಂಗಳಕರವಾದ ಸೊಬಗೆನಿಸಿದ ನವತಾರುಣ್ಯವು ರಾಜಕುಮಾರನಿಗೆ ಪ್ರಾರಂಭವಾಗಿ ಕಂಗೊಳಿಸುತ್ತಿತ್ತು. ೧೨೭. ಆಗ ಮನ್ಮಥನು ಹೊಸ ಸೇವಕನಂತೆ ಇದು ಓಲೈಸಲು ಸಕಾಲವೆಂದು ಮೆಲ್ಲಮೆಲ್ಲನೆ ಬಂದು ಕೂಡಿದನು. ಹಾಗೂ ಹೊಸಪ್ರಾಯದಲ್ಲಿ ಸರ್ವವಿದಿತವಾದ ತನ್ನ ಸಂಪೂರ್ಣ ಚಟುವಟಿಕೆಯನ್ನು ಪ್ರದರ್ಶಿಸಲು
ಸಿರಿಯೊಡನೊಂದಿ ಬಿತ್ತಿರಿಸಿದತ್ತಮರಸ್ಥಳಮನ್ಯಭೂಮಿಪೋ
ತ್ಕರದೊಡನಾದಮೊಂದಿ ತನುವಾದುದು ಮಧ್ಯಮುದಾರತಾ ನಿರಂ
ತರತೆಯೊಳೊಂದಿ ನೀಳ್ದುದು ಭುಜದ್ವಿತಯಂ ಭುವನಾವಭಾಸಿ ಸ
ಚ್ಚರಿತದೊಳೊಂದಿ ಚೆಲ್ವನೊಳಕೊಂಡವು ಕಣ್ಮಲರ್ಗಳ್ ಕುಮಾರನಾ      ೧೨೮
ತೊಳತೊಳತೊಳಗುವ ಷೋಡಶ
ಕಳೆಯಿಂ ಕಣ್ಗೊಳಿಪ ಚಂದ್ರನಂದದಿನತ್ಯು
ಜ್ವಳತನು ಷೋಡಶವರ್ಷಂ
ಗಳಿಂದೆ ಕಣ್ಗೆಸೆದನಂದು ಚಂದ್ರಾಪೀಡಂ        ೧೨೯
ಚಂದ್ರಾಪೀಡನ ಜನನ ಮತ್ತು ಬಾಲ್ಯ ಸಮಾಪ್ತ
ಪ್ರಾರಂಭಿಸಿದನು. ೧೨೮. ಆಗ ಚಂದ್ರಾಪೀಡನ ಎದೆಯು ಶರೀರಕಾಂತಿಯೊಂದಿಗೆ ವಿಸ್ತಾರವಾಯಿತು. ಸೊಂಟವು ಶತ್ರುರಾಜರ ಜೊತೆಯಲ್ಲಿ ಕೃಶವಾಗಿ ಬಿಟ್ಟಿತು. ಎರಡು ತೋಳುಗಳು ಔದಾರ್ಯದ ಜೊತೆಯಲ್ಲೇ ನೀಳವಾದವು. ಜಗತ್ತನ್ನು ಬೆಳಗುವ ಸಚ್ಚರಿತ್ರೆ ಯೊಂದಿಗೆ ಕಣ್ಣುಗಳೂ ಸೊಬಗನ್ನೂ ಪಡೆದವು. ಟಿ. ಸಹೋಕ್ತಿ ಎಂಬ ಅಲಂಕಾರ, ಶರೀರಕಾಂತಿಯೂ ಎದೆಯೂ ವಿಸ್ತಾರವಾಯಿತು ಎಂಬುದು ವಿವಕ್ಷಿತಾರ್ಥ. ೧೨೯. ತಳತಳಿಸುತ್ತಿರುವ ಹದಿನಾರು ಕಲೆಗಳಿಂದ ಕಂಗೊಳಿಸುವ ಚಂದ್ರನಂತೆ ಉಜ್ವಳಿಸುವ ಶರೀರವುಳ್ಳ ಚಂದ್ರಾಪೀಡನು ಹದಿನಾರು ವರ್ಷಗಳು ತುಂಬಲು ಬಹಳ ಚೆನ್ನಾಗಿ ಕಂಗೊಳಿಸುತ್ತಿದ್ದನು.
ಚಂದ್ರಾಪೀಡನ ಜನನ ಮತ್ತು ಬಾಲ್ಯ ಮುಗಿಯಿತು.

1/
ಚಂದ್ರಾಪೀಡನ ಜೈತ್ರಯಾತ್ರೆ
ವ|| ಅಂತುಪಾರೂಢ ನವಯೌವನೋದಯನುಂ ಪರಿಸಮಾಪ್ತ ಸಕಲಕಲಾವಿಜ್ಞಾನನುಮಾದ ನಿಜನಂದನನಪ್ಪ ಚಂದ್ರಾಪೀಡನಂ ತಾರಾಪೀಡನರೇಂದ್ರಂ ಬರಿಸಲೆಂದು ಬಲಾಕೃತನಪ್ಪ ಬಲಾಹಕನೆಂಬನಂ ಬೆಸಸೆ ಬಹುತುರಂಗಪದಾತಿಬಲಪರಿವೃತನಾಗಿ ಬಲಾಹಕಂ ಕುಮಾರನಿರ್ದ ವಿದ್ಯಾನಿಕೇತನಕ್ಕೆ ವಂದು ದೌವಾರಿಕನಿವೇದಿತಂ ಪೊಕ್ಕು ವಿಬುಧಚಿಂತಾಮಣಿಯಂ ಕಂಡವನಿತಳನಿಹಿತ ಚೂಡಾಮಣಿಯಾಗಿ ಪೊಡವಟ್ಟು ಸಮುಚಿತಾಸನದೊಳ್ ಕುಳ್ಳಿರ್ದು ವಿನಯಪುರಸ್ಸರನಿಂತೆಂದಂ
ಎನ್ನ ಮನೋರಥಕ್ಕೆ ಪರಿಪೂರ್ತಿಯನೆಯ್ದಿಸೆ ಶಸ್ತ್ರಶಾಸ್ತ್ರಸಂ
ಪನ್ನತೆಯಿಂ ವಿರಾಜಿಸಿ ನಿರೀಕ್ಷಿಸಲು ತ್ಸುಕೆಯರ್ಕಳಾದಪ ರ್
ತನ್ನಯ ತಾಯ್ವಿರೆಂದು ಜನಕಂ ಬೞಯಟ್ಟಿದನೞ್ಕಱಂ ಪುರ
ಕ್ಕಿನ್ನಡೆತಂದು ದೇವಪಡೆ ಪೌರಜನಂಗಳ ಕಣ್ಗೆ ಪರ್ವಮಂ        ೧
ಅದೆ ಪೊಱಗಿಂದ್ರಾಯುಧಮೆಂ
ಬುದೊಂದು ದಿವ್ಯಾಶ್ವಮಟ್ಟಿದಂ ನಿನಗೇಱ
ಲ್ಕದನನಿಲಗರುಡಜವಮೆನಿ
ಸಿದುದಂ ತ್ರಿಜಗಕ್ಕೆ ರತ್ನಮಂ ನಿಜಜನಕಂ                         ೨
ಜಲನಿಜಲದಿಂ ಪೊಱಮ
ಟ್ಟಿಳೆಗವತರಿಸಿದುದಯೋನಿಸಂಭವವೀ ಮಂ
ಗಳಹಯವೆಂದೋಲೈಸಿದ
ನಿಳಾನಾಥಂಗೆ ಪಾರಶೀಕಾಶಂ                                   ೩
ವ|| ಅದಲ್ಲದೆಯುಂ ಮೂರ್ಧಾಭಿಷಿಕ್ತ ಪಾರ್ಥಿವಕುಲಪ್ರಸೂತರುಂ ವಿನಯೋಪಪನ್ನರುಂ ಕೋವಿದರುಂ ಕುಲಕ್ರಮಾಗತರುಮಪ್ಪ ರಾಜಪುತ್ರಸಹಸ್ರಮುಮಂ ನಿನಗೆ ಪರಿವಾರಾರ್ಥ ಮಟ್ಟಿದನವರೆಲ್ಲರುಂ ಪೊಱಗೆ ತುರಗಾರೂಢರ್ ಪ್ರಣಾಮಲಾಲಸರಾಗಿ ಬಾಗಿಲೊಳ್ ಪಾರ್ದಿರ್ಪರೆಂದು ಬಲಾಹಕಂ ಬಿನ್ನವಿಸುವುದುಂ ನೃಪರೂಪಚಂದ್ರಂ ತಂದೆಯಾeಯಂ ತಲೆಯೊಳ್ ತಾಳ್ದು ಪೊಱಮಡಲೆಂದಭಿನವ ಜಳಧರಧ್ವಾನಗಭೀರವಚನದಿನಿಂದ್ರಾಯುಧಮಂ ಪುಗಿಸೆಂದು ಬೆಸಸಿದಾಗಳ್
ವ|| ಹೀಗೆ ನವತಾರುಣ್ಯವನ್ನು ಪಡೆದಿರುವ, ಸಮಸ್ತ ಶಾಸ್ತ್ರಗಳಲ್ಲಿ ಪರಿಪೂರ್ಣವಾದ ಪಾಂಡಿತ್ಯವನ್ನು ಗಳಿಸಿರುವ ತನ್ನ ಮಗನಾದ ಚಂದ್ರಾಪೀಡನನ್ನು ತಾರಾಪೀಡಮಹಾರಾಜನು ಮನೆಗೆ ಕರೆಸಿಕೊಳ್ಳಬೇಕೆಂದು ನಿಶ್ಚಯಿಸಿದನು. ಅಂತೆಯೆ ತನ್ನ ಸೇನಾಪತಿಯಾದ ಬಲಾಹಕನಿಗೆ ಅಪ್ಪಣೆ ಮಾಡಿದನು. ಅವನು ಅನೇಕ ಕುದುರೆ ಮತ್ತು ಕಾಲಾಳುಗಳ ದಂಡಿನಿಂದ ಕೂಡಿಕೊಂಡವನಾಗಿ ರಾಜಕುಮಾರನಿದ್ದ ಪಾಠಶಾಲೆಗೆ ಬಂದು ತನ್ನ ಆಗಮನವನ್ನು ದ್ವಾರಪಾಲಕನಿಗೆ ತಿಳಿಸಿದನು. ದ್ವಾರಪಾಲಕನು ಒಳಗೆ ಹೋಗಿ ಅನುಮತಿ ಪಡೆದು ಸೇನಾಪತಿಯನ್ನು ಒಳಕ್ಕೆ ಕರೆದುಕೊಂಡು ಹೋದನು. ಅಲ್ಲಿ ಪಂಡಿತಪ್ರಕಾಂಡನೆನಿಸಿದ ರಾಜಕುಮಾರನನ್ನು ಕಂಡು ತನ್ನ ತಲೆಮಣಿಯು ಭೂಮಿಗೆ ತಾಕುವಂತೆ ದೀರ್ಘದಂಡ ನಮಸ್ಕಾರವನ್ನು ಮಾಡಿ ಉಚಿತವಾದ ಪೀಠದಲ್ಲಿ ಕುಳಿತುಕೊಂಡು ವಿನಯಪೂರ್ವಕವಾಗಿ ಹೀಗೆ ಅರಿಕೆ ಮಾಡಿದನು. ೧. “ರಾಜಕುಮಾರ, ನಿನ್ನ ತಂದೆಯವರು ‘ಮಗು, ನೀನು ನನ್ನ ಮನಸ್ಸಿಗೆ ತೃಪ್ತಿಯಾಗುವಂತೆ ಆಯುಧ ವಿದ್ಯೆಯಲ್ಲೂ ಉಳಿದ ಎಲ್ಲಾ ಶಾಸ್ತ್ರಗಳಲ್ಲೂ ಪಾಂಡಿತ್ಯವನ್ನು ಗಳಿಸಿಕೊಂಡು ವಿರಾಜಮಾನವಾಗಿರುವೆ. ಇಂತಹ ನಿನ್ನನ್ನು ನೋಡಲು ನಿನ್ನ ತಾಯಂದಿರು ಬಹಳವಾಗಿ ಹಂಬಲಿಸುತ್ತಿದ್ದಾರೆ’ ಎಂದು ಪ್ರೀತಿಯಿಂದ ಹೇಳಿಕಳುಹಿಸಿದ್ದಾರೆ. ಆದ್ದರಿಂದ ಇನ್ನು ಪಟ್ಟಣಕ್ಕೆ ಬಂದು ಪಟ್ಟಣಿಗರ ಕಣ್ಣಿಗೆ ಹಬ್ಬವನ್ನುಂಟುಮಾಡು. ೨. ಅದಲ್ಲದೆ ನಿನ್ನ ತಂದೆಯವರು ನಿನ್ನ ಸವಾರಿಗಾಗಿ ವಾಯುವಿನಂತೆಯೂ ಗರುಡನಂತೆಯೂ ವೇಗವುಳ್ಳ, ಮೂರು ಲೋಕದಲ್ಲೂ ಶ್ರೇಷ್ಠ ಪದಾರ್ಥವೆನಿಸಿಕೊಂಡಿರುವ ಇಂದ್ರಾಯುಧವೆಂದು ಹೆಸರುಳ್ಳ ಒಂದು ದಿವ್ಯಾಶ್ವವನ್ನು ಕಳುಹಿಸಿಕೊಟ್ಟಿದ್ದಾರೆ. ಅದು ಹೊರಗೆ ನಿಂತಿದೆ. ೩. ಆ ಕುದುರೆಯು ಸಮುದ್ರದ ನೀರಿನಿಂದ ಮೇಲಕ್ಕೆ ಬಂದು ಭೂಮಿಯಲ್ಲಿ ಅವತರಿಸಿದೆ. ಅದು ಅಯೋನಿಜ. ಇಂತಹ ಶುಭಲಕ್ಷಣಗಳಿಂದ ಕೂಡಿರುವ ಕುದುರೆಯನ್ನು ಪಾರಸೀಕರಾಜನು ನಮ್ಮ ಪ್ರಭುಗಳಿಗೆ ಕಾಣಿಕೆಯಾಗಿ ಒಪ್ಪಿಸಿದ್ದಾನೆ. ವ|| ಅದಲ್ಲದೆ ಪಟ್ಟಾಭಿಷಿಕ್ತರಾದ ರಾಜವಂಶದಲ್ಲಿ ಹುಟ್ಟಿರುವ ವಿನಯವಂತರಾದ ಮತ್ತು ಪ್ರಾಜ್ಞರಾದ ನಮಗೆ ವಂಶಪರಂಪರೆಯಿಂದ ನಡೆದುಕೊಂಡು ಬಂದಿರುವ ಸಾವಿರಾರು ಅರಸುಮಕ್ಕಳನ್ನು ನಿನಗೆ ಪರಿವಾರಕ್ಕೆಂದು ಮಹಾರಾಜರು ಕಳುಹಿಸಿದ್ದಾರೆ. ಅವರೆಲ್ಲರೂ ಹೊರಗಡೆ ಅಶ್ವಾರೂಢರಾಗಿ ನಿಮಗೆ ನಮಸ್ಕರಿಸಲು ಆಸೆಯುಳ್ಳವರಾಗಿ ಹೊರಬಾಗಿಲಲ್ಲಿ ನಿರೀಕ್ಷಿಸುತ್ತಿದ್ದಾರೆ”
ಎರಡುಂ ಪಕ್ಕಂಗಳೊಳ್ ಕಾಂಚನಕಟಕ ಖಲ್ವೀನಾಗ್ರಸಂಲಗ್ನರೀರ್ವರ್
ಭರದಿಂದಂ ಕೀೞನೇಣಂ ತೆಗೆದುಬರೆ ಮಹೋದಗ್ರದೇಹಪ್ರಮಾಣಂ
ಬರೆ ಪೀರ್ವಂತೆತ್ತಮಾಕಾಶಮನನಿಲಜವೋದ್ರೇಕದಿಂ ಪಾಱ ನೀಡುಂ
ಖುರಾಘಾತೋದ್ಧೂತಧಾತ್ರೀರಜಮತಿರುಚಿರಂ  ಬಂದುದಿಂದ್ರಾಯುಧಾಶ್ವಂ         ೪
ಪಿರಿದೆನಿಪ ಭರದೆ ನಡೆಯಲ್
ಘುರುಘುರಿಸಲ್ ಘೋರಘೋಣವಿವರಂ ಕ್ಲಿಳಿರ
ಬ್ಬರದಿಂ ತೀವಿದುದಾಶಾಂ
ತರಮಂ ಜವದಿಂದೆ ಗರುಡನಂ ತರ್ಜಿಪವೋಲ್                    ೫
ಸುರಚಾಪದಂತೆ ಸುಮನೋ
ಹರವರ್ಣಂ ತನ್ನೊಳೊಪ್ಪುತ್ತಿರೆ ರನ್ನದ ಪ
ಕ್ಕರೆಯಿಂದಂ ಕಣ್ಗೊಳಿಸುವ
ಕರಿಕಳಭದ ತೆಱದಿನೆಸೆದುದಾ ದಿವ್ಯಾಶ್ವಂ                      ೬
ಜಲಯೊಳಿರ್ದಮರ್ದಿನ ಮು
ಕ್ಕುಳನುಗುೞುತ್ತಿಳೆಗೆವಂದುದೆನಿಸಿ ಖಲೀನ
ಸ್ಖಲನಭವ ಬಹುಳ ಲಾಲಾ
ಜಲಮುಗುತಿರೆ ತುರುಗರತ್ನಮೆಸೆದತ್ತಾಗಳ್                  ೭
ತೊಡರ್ದುವು ಸಮುದ್ರದಿಂ ಪೊಱ
ಮಡುವವಸರದಲ್ಲಿ ಮೌಕ್ತಿಕಪ್ರಕರಮೆನಲ್
ಕಡುಪಿಂದೆ ರೋಮರೋಮದೆ
ಬಿಡದೆಸೆದುವು ಹರಿಗೆ ಬೆಮರಬಿಂದುಗಳಾಗಳ್                         ೮
ಮೊಗದಿಂದಂ ನೇರ್ಪನಾಳ್ದಂತುರದಿನಗಲಿತಾದಂತೆ ಪಾರ್ಶ್ವಂಗಳಿಂ ನೂ
ಲ್ದೆಗೆದತ್ತೆಂಬಂತೆ ಪ್ಲಾಶ್ಚಾತ್ಯದ್ವೆ ಸವಡಿಸಿತೆಂಬಂತಿರುದ್ಗಿ ವದಿಂ ಪ
ರ್ವುಗೆವೆತ್ತಂತಂಗಕಾಂತಿಪ್ರಕರದೆ ಪಸರಿಪ್ಪಂತೆ ಮುಂಗಾಲ್ಗಳಿಂದಂ
ಮುಗಿಲಂ ಮುಟ್ಟಿಪ್ಪುದೆಂಬಂತತಿಜವಮಿದಿರೊಳ್ ಬಂದುದಿಂದ್ರಾಯುಧಾಶ್ವಂ        ೯
ಎಂದು ಬಲಾಹಕನು ಅರಿಕೆ ಮಾಡಲಾಗಿ ಆ ರಾಜನಾಗಿ ಅವತರಿಸಿರುವ ಚಂದ್ರನು ತಂದೆಯ ಅಪ್ಪಣೆಯನ್ನು ತಲೆಯಲ್ಲಿ ಧರಿಸಿ ಪ್ರಯಾಣಕ್ಕಾಗಿ ಹೊಸಮೋಡದಂತೆ ಗಂಭೀರವಾದ ಧ್ವನಿಯಿಂದ “ಇಂದ್ರಾಯುಧವನ್ನು ಕರೆತನ್ನಿ” ಎಂದು ಅಪ್ಪಣೆ ಮಾಡಿದನು.
೪. ಎರಡು ಕಡೆಗಳಲ್ಲೂ ಚಿನ್ನದ ಕಡಿವಾಣದ ಬಳೆಯ ತುದಿಯನ್ನು ಹಿಡಿದುಕೊಂಡಿರುವ ಇಬ್ಬರು ತಮ್ಮ ಬಲವನ್ನೆಲ್ಲಾ ಉಪಯೋಗಿಸಿ ಕಡಿವಾಣದ ಹಗ್ಗವನ್ನು ಜಗ್ಗಿಸಿ ಎಳೆದುಹಿಡಿದುಕೊಂಡಿರಲಾಗಿ ಬಹಳ ಎತ್ತರವಾದ ಆಕಾರವುಳ್ಳ, ಅಗಲವಾದ ಆಕಾಶವನ್ನು ಕುಡಿದುಬಿಡುವಂತೆ ಕಾಣುವ ಇಂದ್ರಾಯುಧವೆಂಬ ಕುದುರೆಯು ಗಾಳಿಗಿಂತ ಮಿಗಿಲಾದ ವೇಗದಿಂದ ನೆಗೆಯುತ್ತಾ ಗೊರಸಿನ ಹೊಡೆತದಿಂದ ಧೂಳನ್ನು ಎಬ್ಬಿಸುತ್ತಾ ಬಂದಿತು. ೫. ಆ ಕುದುರೆಯು ಬಹಳ ಹೆಚ್ಚಾದ ರಭಸದಿಂದ ಬರುತ್ತಿತ್ತು. ಅದರ ಕಠೋರವಾದ ಮೂಗಿನ ಹೊಳ್ಳೆಗಳಿಂದ ಘುರ ಘುರ ಧ್ವನಿ ಹೊರಡುತ್ತಿತ್ತು. ಅದು ತನ್ನ ವೇಗದ ಹೆಚ್ಚಳದಿಂದ ಗರುಡನನ್ನೇ ಕ್ಕರಿಸುವಂತೆ ಅಬ್ಬರಿಸಿ ಕೆನೆಯುತ್ತಿರಲಾಗಿ ಆ ಧ್ವನಿಯು ಆಕಾಶವನ್ನೆಲ್ಲಾ ತುಂಬುತ್ತಿತ್ತು. ೬. ಕಾಮನಬಿಲ್ಲಿನಂತೆ ಮನೋಹರವಾದ ಬಣ್ಣದಿಂದ ರಮಣೀಯವಾದ ಆ ದಿವ್ಯಾಶ್ವವು ರತ್ನದ ಜೂಲಿನಿಂದ ಕಂಗೊಳಿಸುವ ಆನೆಯ ಮರಿಯಂತೆ ಶೋಭಿಸುತ್ತಿತ್ತು. ೭. ಬಾಯಲ್ಲಿರುವ ಕಡಿವಾಣದ ಚಲನದಿಂದ ಉಂಟಾದ ಜೊಲ್ಲುನೀರು ಬಹಳವಾಗಿ ಸೋರುತ್ತಿತ್ತು. ಇದರಿಂದ ಆ ಕುದುರೆಯು ತಾನು ಸಮುದ್ರದಲ್ಲಿದ್ದಾಗ ಕುಡಿದಿದ್ದ ಅಮೃತವನ್ನು ಉಗುಳುತ್ತಾ ಭೂಮಿಗೆ ಬಂದಿದೆಯೋ ಎಂಬಂತೆ ಶೋಭಿಸುತ್ತಿತ್ತು. ೮. ಬಹಳ ಬಲಶಾಲಿಯಾದ ಆ ಕುದುರೆಗೆ ರಾವುತರು ತನ್ನ ವೇಗಕ್ಕೆ ಅಡ್ಡಿಪಡಿಸುತ್ತಿರುವುದರಿಂದ ರೋಷವುಂಟಾಗಿ ಮೈಬೆವರಿ ರೋಮ ರೋಮಗಳಲ್ಲೂ ಬೆವರುಹನಿಗಳು ಅಂಟಿಕೊಂಡಿದ್ದುವು. ಇದನ್ನು ನೋಡಿದರೆ ಅದು ಸಮುದ್ರದಿಂದ ಮೇಲಕ್ಕೆ ಏಳುವಾಗ ಅಲ್ಲಿದ್ದ ಮುತ್ತುಗಳು ಕೂದಲುಗಳಲ್ಲಿ ಸಿಕ್ಕಿಕೊಂಡಿರುವಂತೆ ಕಾಣುತ್ತಿತ್ತು.
೯. ಬ್ರಹ್ಮನು ತನ್ನನ್ನು ಸೃಷ್ಟಿಸುವಾಗ ಮುಖದಿಂದ ಅಂದವನ್ನು ಪಡೆದಂತೆಯೂ, ಎದೆಯಿಂದ ವಿಸ್ತಾರವಾದಂತೆಯೂ, ಪಕ್ಕಗಳಿಂದ ಸೂತ್ರವನ್ನು ಹಿಡಿದು ಸಮಮಾಡಿದಂತೆಯೂ ಹಿಂಭಾಗದಿಂದ (ರುಂಡಿ) ದ್ವಿಗುಣಿತವಾದಂತೆಯೂ, ಎತ್ತರವಾದ ಕತ್ತಿನಿಂದ ವಿಸ್ತೀರ್ಣತೆ
ಪಿರಿದೆಂದಾಯಿಂದ್ರನುಚ್ಚೈಶ್ರವಮನೆ  ನಡೆನೋಡುತ್ತಮಿರ್ಕೆಂದು ರತ್ನಾ
ಕರಮುಲ್ಲೋಲಂಗಳಿಂದಂ ಮಯಿಸಿ ಜನಪಂಗಿಂದ್ರಚಾಪಪ್ರಭಾಭಾ
ಸುರಮಂ ತ್ರೈಲೋಕ್ಯಸಾಮ್ರಾಜ್ಯದ ಫಳಮೆನಿಪೀ ವಾಜಿಯಂ ಕೊಟ್ಟನೆಂದಾ
ದರದಿಂದಂ ನೋಡಿದಂ ವಿಸ್ಮಯಮೊದವುವಿನಂ ಚಿತ್ತದೊಳ್ ರಾಜಪುತ್ರಂ          ೧೦
ಪರಿಹರಿಸಿದನಿಲ್ಲಿನ್ನುಂ
ಗರುಡನನೇಱುವುದನಜಿತನೆಂದಿಂದೆನಗ
ಚ್ಚರಿಯಾಗುತಿ ರ್ಪುದಿಲ್ಲೀ
ಹರಿಯಂ ತಾನಱದನ್ವಾಗದಿರ್ಕುಮೆ ಪಿರಿದುಂ             ೧೧
ಭುವನತ್ರಯದುರ್ಲಭಮೆನಿ
ಸುವ ವಸ್ತುಗಳಿನ್ನುಮೊಳವೆ ಭುವನದೊಳಿಂತ
ಕ್ಕುವೆ ದಿವಿಜರಾಜವಿಭವ
ಕ್ಕವಿದಗ್ಗಳಮೆನಿಸಿದತ್ತು ತಂದೆಯ ವಿಭವಂ                 ೧೨
ಇದಱ ಮಹಾಪ್ರಾಣತೆಗಿ
ನ್ನಿದದವಿದ ತೇಜದೇೞ್ಗೆಗಚ್ಚರಿಯಾಗಿ
ರ್ದುದು ದೇವತಾತ್ಮನೊ ಪೇ
ೞದು ದಿಟಮೇಱಲ್ಕೆ ಶಂಕೆ ಪುಟ್ಟಿದುದೀಗಳ್                 ೧೩
ವ|| ಮುನ್ನಂ ಸ್ಥೂಳಶಿರನೆಂಬ ತಾಪಸನಿತ್ತ ಶಾಪದಿನಖಿಳಲೋಕದೊಳ್ ರೂಪಿಂದಚ್ಚರಿಯಾದಚ್ಚರಿಯಪ್ಪ ರಂಭೆ ಸುರಲೋಕಮಂ ಬಿಟ್ಟು ಮೃತ್ತಿಕಾವತಿಯೆಂಬ ರಾಜಧಾನಿಯೊಳಿರ್ಪ ಶತಧನ್ವನೆಂಬರಸನ ಮನೆಯೊಳ್ ಗೋಳಿಗೆಯಾಗಿ ಪಲವುಕಾಲಮಿರ್ದಳದುಮಲ್ಲದೆಯುಂ ಪಲಬರ್ ಮಹಾತ್ಮರ್ ಮಹಾಮುನಿಜನಶಾಪದಿಂ ಪರಿಹೃತಪ್ರಭಾವರಾಗಿ  ಪಲವುಮಾಕೃತಿಗಳಂ ತಳೆದು ಮರ್ತ್ಯಲೋಕದೊಳ್ ಚರಿಯಿಸುತಿರ್ಪರೆಂಬುದುಮಂ ಕೇಳ್ದುದಿಲ್ಲಕ್ಕುಮೆ ಎನುತ್ತಮಾ ದಿವ್ಯಾಶ್ವಮನಚ್ಚರಿವಟ್ಟು ನೋಡುತ್ತಮಿರ್ದು
ಯನ್ನು ಪಡೆದಂತೆಯೂ, ಶರೀರದ ಹೊಳಪಿನಿಂದ ಪ್ರಸಾರವನ್ನು ಪಡೆದಂತೆಯೂ, ಮುಂಗಾಲುಗಳಿಂದ ಮುಗಿಲನ್ನು ಮುಟ್ಟುತ್ತಿರುವಂತೆಯೂ ಇರುವ ಬಹಳ ವೇಗದಿಂದ ಕೂಡಿದ ನಡಗೆಯುಳ್ಳ ಇಂದ್ರಾಯುಧವು ಎದುರಿಗೆ ಬಂದಿತು. (ಇಂದ್ರಾಯುಧದ ಮುಖವು ಸುಂದರವಾಗಿಯೂ ಎದೆಯು ವಿಶಾಲವಾಗಿಯೂ ಪಕ್ಕೆಗಳು ಸಮನಾಗಿಯೂ ರುಂಡಿಯು ದಪ್ಪನಾಗಿಯೂ ಕತ್ತು ನೀಳವಾಗಿಯೂ ಶರೀರದ ಕಾಂತಿಯು ಉಜ್ವಲವಾಗಿಯೂ ಇತ್ತು. ಅದು ಮುಂಗಾಲುಗಳನ್ನು ಎತ್ತಿಕೊಂಡಿತ್ತು ಎಂಬುದು ಈ ವರ್ಣನೆಯ ತಾತ್ಪರ್ಯ). ೧೦. ರಾಜಪುತ್ರನು ಆ ಕುದುರೆಯನ್ನು ನೋಡಿದನು. ಅವನಿಗೆ ಬಹಳ ಆಶ್ಚರ್ಯವುಂಟಾಯಿತು. ಆಗ ತನ್ನ ಮನಸ್ಸಿನಲ್ಲಿ “ಇಂದ್ರನು ಈ ಕುದುರೆಗಿಂತ ಮೊದಲು ಹುಟ್ಟಿದ ಉಚ್ಚೆ ಶ್ರವಸ್ಸೆಂಬ ಕುದುರೆಯನ್ನೇ ಬಹಳ ದೊಡ್ಡದೆಂದು ತಿಳಿದುಕೊಂಡು ಅದನ್ನೇ ಚೆನ್ನಾಗಿ ನೋಡಿಕೊಂಡಿರಲಿ” ಎಂದು ಸಮುದ್ರರಾಜನು ಈ ಕಾಮನಬಿಲ್ಲಿನಂತೆ ಕಾಂತಿಯಿಂದ ಪ್ರಕಾಶಿಸುವ ಮತ್ತು ಮೂರುಲೋಕದ ಚಕ್ರಾಪತ್ಯಕ್ಕೆ ಮುಖ್ಯ ಫಲದಂತಿರುವ ಈ ಕುದುರೆಯನ್ನು ದೊಡ್ಡ ದೊಡ್ಡ ಅಲೆಗಳಿಂದ ಇಂದ್ರನಿಗೆ ಕಾಣಿಸಿದಂತೆ ಮರೆಮಾಡಿ ಭೂಲೋಕದ ಚಕ್ರವರ್ತಿಯಾದ ತನ್ನ ತಂದೆಗೆ ಕಾಣಿಕೆಯಾಗಿ ಕೊಟ್ಟಿರಬೇಕು! ಎಂದು ಆಲೋಚಿಸುತ್ತಾ ಬಹಳ ಆದರದಿಂದ ಅದನ್ನೇ ನೋಡುತ್ತಿದ್ದನು. ೧೧. “ಈ ಕುದುರೆ ಇರುವುದು ಶ್ರೀಮನ್ನಾರಾಯಣನಿಗೆ ಗೊತ್ತೇ ಇರಲಿಲ್ಲವೆಂದು ತೋರುತ್ತದೆ? ನನಗೇನೋ ಬಹಳ ಆಶ್ಚರ್ಯವಾಗುತ್ತಿದೆ! ೧೨. ಮೂರು ಲೋಕಗಳಲ್ಲೂ ದುರ್ಲಭವೆನಿಸಿರುವ ಇಂತಹ ವಸ್ತು ಜಗತ್ತಿನಲ್ಲಿ ಬೇರೆ ಇದೆಯೆ? ಇಂತಿಂತಹ ಅಮೋಘ ಪದಾರ್ಥಗಳನ್ನು ಹೊಂದಿರುವ ತಂದೆಯವರ ಸಂಪತ್ತು ಸ್ವರ್ಗಾಪತಿಯ ಐಶ್ವರ್ಯಕ್ಕಿಂತಲೂ ಮಿಗಿಲಾದುದೆನಿಸಿಕೊಂಡಿದೆ. ೧೩. ಇದರ ಅತ್ಯಕವಾದ ಶಕ್ತಿಗೂ ಇದರ ಪ್ರಭಾವದ ಹಿರಿಮೆಗೂ ಬಹಳ ಆಶ್ಚರ್ಯವಾಗುತ್ತದೆ. ಇದೊಂದು ದೇವತಾಕಾರವೇ ಇರಬಹುದೆ? ನಿಜವಾಗಿಯೂ ಇದನ್ನು ಈಗ ಏರುವುದಕ್ಕೆ ಅಳುಕೇ ಉಂಟಾಗುತ್ತಿದೆ. ವ|| ಹಿಂದೆ ಸ್ಥೂಲಶಿರನೆಂಬ ಮಹರ್ಷಿಯು ಕೊಟ್ಟ ಶಾಪದಿಂದ ಜಗತ್ತಿನಲ್ಲೆಲ್ಲಾ ಅದ್ಭುತವಾದ ರೂಪಸಂಪತ್ತುಳ್ಳ ರಂಭೆಯು ದೇವಲೋಕವನ್ನು ಬಿಟ್ಟು ಮೃತ್ತಿಕಾವತಿಯೆಂಬ ರಾಜಧಾನಿಯಲ್ಲಿರುವ ಶತಧನ್ವನೆಂಬ ರಾಜನ ಅರಮನೆಯಲ್ಲಿ ಹೆಣ್ಣು ಕುದುರೆಯಾಗಿ ಕೆಲವು ಕಾಲ ಇದ್ದಳು. ಅಲ್ಲದೆ ಅನೇಕ ಮಹಾಪುರುಷರು ಮಹರ್ಷಿಗಳ ಶಾಪದಿಂದ ತಮ್ಮ ಪ್ರಭಾವವನ್ನು ಕಳೆದುಕೊಂಡವರಾಗಿ ಬೇರೆ ಬೇರೆ ಆಕಾರವನ್ನು ತಾಳಿ ಭೂಲೋಕದಲ್ಲಿ ಸಂಚರಿಸುತ್ತಿದ್ದಾರೆ ಎಂಬುದನ್ನು ನಾವು ಕೇಳಿಲ್ಲವೆ?” ಎನ್ನುತ್ತಾ ಆ ದಿವ್ಯಾಶ್ವವನು
ಇದು ಸಾಮಾನ್ಯದ ವಾಜಿಯಲ್ತು ಪಿರಿದುಂ ನೋಡಲ್ ಮುನೀಂದ್ರೋಗ್ರಶಾ
ಪದಿನೊರ್ವಂ ದಿವಿಜಂ ನಿಜಾಕೃತಿಯನಾದಂ ಬಿಟ್ಟು ದಿವ್ಯಾಶ್ವರೂ
ಪದನೀಲೋಕದೊಳಿರ್ದನೆಂದು ಬಗೆಯುತ್ತಲ್ಲಿಂದಮೆೞ್ತಂದನಂ
ದುದಿತಾರ್ಕಪ್ರಭನೇಱಲೆಂದು ಹಯನಂ ರಾಜಾರಾಜಾತ್ಮಜಂ               ೧೪
ಕ್ಷಮೆಯಂ ಮ್ಲಾಡಶ್ವ ನೀನಾರ್ವಱಯೆನದಱನಿಂತೀ ಮದಾರೋಹಣಾತಿ
ಕ್ರಮಕೆಂದಾಮಂತ್ರಣಂಗೆ ಯ್ವುದುಮದು ಬಗೆಗೊಂಡಂತಿರಾ ಕೇಕರಾಲೋ
ಕಮುಖಂ ನೋಡುತ್ತಮೇಱಲ್ ಕರೆವ ತೆಱದೆ ಹೇಷಾರವಂ ಪೊಣ್ಮೆ ಭೂಭಾ
ಗಮನತ್ಯುತ್ಸಾಹದಿಂ ದಕ್ಷಿಣಖುರದೆ ಬೆಱಂಟಿತ್ತು ದಿವ್ಯಾಶ್ವಮಾಗಳ್        ೧೫
ಘನಹೇಷಿತದಿಂ ದತ್ತಾ
ಭ್ಯನುಜ್ಞನಾದಂತೆ ಲಘುತೆಯಿಂದೇಱದನಾ
ಸನದೃಢತೆ ರೂಪುವಡೆದ
ತ್ತೆನಲಿಂದ್ರಾಯುಧಮನಂದು ಚಂದ್ರಾಪೀಡಂ ೧೬
ವ|| ಅಂತದನೇಱ ದಿವ್ಯವಾಜಿಯ ಮಹಾಜವಮಂ ಕಂಡು ಭುವನತ್ರಯಮಂ ಪ್ರಾದೇಶಮಾತ್ರಮಾಗಿ ಬಗೆದು ಪೊಱಮಡುವನ್ನೆಗಮಲ್ಲಿ
ಮಿಸುಗುವ ರವಿಬಿಂಬಂಗಳ್
ಮಸೆದಲಗುಗಳಂ ಪಳಂಚಿ ಮಿಂಚುವ ಕಾಂತಿ
ಪ್ರಸರದೆ ನೀಲೋತ್ಪಲಕುಮು
ದಸಮಾಜಮನಿೞಸಿ ಪೊಳೆದುವಂಬರತಳದೊಳ್        ೧೭
ಪಿರಿದೆನಿಪ ಲಯಸಮುದ್ರದ
ತೆರೆಗಳ್ ನೊರೆವೆರೆದು ನೆರೆದು ನೆಗೆದಪುವೆಂಬಂ
ತಿರೆ ಘೇನಪುಂಜಧವಳಿತ
ತುರಂಗಸಂದೋಹಸೈನ್ಯಮೆಸೆದತ್ತಾಗಳ್                  ೧೮
ವ|| ಅಂತು ಚಂದ್ರೋದಯಕ್ಷುಭಿತಸಾಗರದಂತೆ ಬಾಗಿಲೊಳ್ ಘೂರ್ಣಿಸುತಿರ್ದ ರಾಜಲೋಕಮಹಮಹಮಿಕೆಯಿಂ ಪ್ರಣಾಮಲಾಲ ಸರಾಗೆ ಬಲಾಕಾರಿಯಪ್ಪ ಬಲಾಹಕನವರವರ
ಪೆಸರ್ಗೊಂಡು ಪೊಡಮಡಿಸೆ
ನೋಡುತ್ತಾ ಇದ್ದು, ೧೪. ‘ಇದು ನಾಡಾಡಿ ಕುದುರೆಯಂತೂ ಅಲ್ಲವೇ ಅಲ್ಲ. ಸರಿಯಾಗಿ ನೋಡಿದರೆ ಯಾವನೋ ಒಬ್ಬ ಮಹರ್ಷಿಯ ಕಠೋರವಾದ ಶಾಪದಿಂದ ಯಾವನೋ ಒಬ್ಬ ದೇವತಾ ಪುರುಷನು ತನ್ನ ನಿಜಸ್ವರೂಪವನ್ನು ಮರೆಸಿ ದಿವ್ಯಾಶ್ವದ ರೂಪವನ್ನು ತಾಳಿ ಈ ಲೋಕಕ್ಕೆ ಬಂದಿದ್ದಾನೆ’ ಎಂದು ಆಲೋಚಿಸುತ್ತಾ ಆ ಚಕ್ರವರ್ತಿಕುಮಾರನು ಬಾಲಸೂರ್ಯನಂತೆ ತೇಜಸ್ಸುಳ್ಳ ಆ ಕುದುರೆಯನ್ನು ಏರಬೇಕೆಂದು ಬಂದನು. ೧೫. “ಎಲೈ ಕುದುರೆಯೆ, ನಿಜವಾಗಿ ನೀನು ಯಾರೆಂದು ನನಗೆ ತಿಳಿಯದು. ಈಗ ನಿನ್ನನ್ನು ಹತ್ತಲು ಬಂದಿದ್ದೇನೆ. ಈ ತಪ್ಪನ್ನು ಕ್ಷಮಿಸು” ಎಂದು ಕುದುರೆಯನ್ನು ಸಂಬೋಸಲಾಗಿ, ಅದು ಅರ್ಥಮಾಡಿಕೊಂಡಂತೆ ಓರೆಗಣ್ಣಿನಿಂದ ರಾಜಕುಮಾರನನ್ನು ನೋಡುತ್ತಾ, ಹತ್ತಲು ಕರೆಯುವಂತೆ ಕೆನೆಯುವ ಧ್ವನಿಯನ್ನು ಹೊರಪಡಿಸುತ್ತಾ, ಬಹಳ ಹುರುಪಿನಿಂದ ಕೂಡಿ ಬಲಗಾಲಿನಿಂದ ಭೂಮಿಯನ್ನು ಕೆರೆಯಲಾರಂಭಿಸಿತು. ೧೬. ಆಗ ಚಂದ್ರಾಪೀಡನು ಇಂದ್ರಾಯುಧದ ಗಂಭೀರವಾದ ಕೆನೆಯುವ ಧ್ವನಿಯನ್ನು ಕೇಳಿ, ಅದು ಏರಲು ತನಗೆ ಅನುಮತಿ ಕೊಟ್ಟಿತೆಂದು ಭಾವಿಸಿದನು. ಬಳಿಕ ಕುಳಿತುಕೊಳ್ಳಲು ಅನುಕೂಲವಾದ ಸ್ಥಿರವಾದ ಪೀಠವೇ ಈ ರೂಪವನ್ನು ತಾಳಿರುವುದೋ ಎಂಬಂತಿರುವ ಆ ಕುದುರೆಯನ್ನು ಚುರುಕಿನಿಂದ ಏರಿದನು. ವ|| ಹೀಗೆ ಅದನ್ನು ಹತ್ತಿ ಆ ದಿವ್ಯವಾದ ಕುದುರೆಯ ಮಿಗಿಲಾದ ವೇಗವನ್ನು ಕಂಡು ಮೂರುಲೋಕವನ್ನೂ ಒಂದೇ ಚೋಟುದ್ದವೆಂದು ತಿಳಿದು ಹೊರಡುತ್ತಿರುವಲ್ಲಿ, ೧೭. ಕುದುರೆಯ ಸವಾರರು ಭರ್ಜಿಗಳನ್ನು ಎತ್ತಿ ಹಿಡಿದಿದ್ದರು. ಅವುಗಳ ಮಸೆದಿರುವ ಅಲಗುಗಳಲ್ಲಿ ಸೂರ್ಯಮಂಡಲವು ಸಂಕ್ರಾಂತವಾಗುತ್ತಿತ್ತು. ಇದರಿಂದ ಉಂಟಾದ ಮಿಂಚುವ ಹೊಳಪಿನಿಂದ ಅವು ಆಕಾಶದಲ್ಲಿ ಕನ್ನೆ ದಿಲೆ ಮತ್ತು ನೈದಿಲೆಗಳ ಸಮೂಹವನ್ನು ಕೀಳುಮಾಡಿ ಶೋಭಿಸುತ್ತಿದ್ದುವು. ಟಿ. ಸರೋವರದಲ್ಲಿ ಕನ್ನೆ ದಿಲೆ ಮತ್ತು ನೈದಿಲೆಗಳು ಶೋಭಿಸುವಂತೆ ಆಕಾಶದಲ್ಲಿ ಕುಂತಗಳು ಶೋಭಿಸುತ್ತಿದ್ದುವು. ೧೮. ಆ ಸೈನ್ಯದ ಬಾಯಿಂದ ಹೊರಡುತ್ತಿರುವ ನೊರೆಗಳಿಂದ ಬೆಳ್ಳಗೆ ಕಾಣುತ್ತಿರುವ ಕುದುರೆಗಳ ಗುಂಪು ಪ್ರಳಯಕಾಲದಲ್ಲಿ ನೊರೆಗಳನ್ನು ಉಗುಳುತ್ತಾ ತುಂಬಿ ತುಳುಕಾಡಿ ನೆಗೆಯುತ್ತಿರುವ ಸಮುದ್ರದ ಅಲೆಗಳಂತೆ ಶೋಭಿಸುತ್ತಿತ್ತು.
ವ|| ಹೀಗೆ ಚಂದ್ರೋದಯದಿಂದ ಅಲ್ಲೋಲಕಲ್ಲೋಲವಾದ ಸಾಗರದಂತೆ ಬಾಗಿಲಲ್ಲಿ ಗದ್ದಲ ಮಾಡುತ್ತಿರುವ ರಾಜರುಗಳ ಗುಂಪು
ಎಱಗುವ ನರೇಂದ್ರನಿಕರದ
ಮಿಱುಗುವ ಮಣಿಮೌಳಿ ಮಂಜುಳ್ವಪ್ರಭೆ ತನ್ನೊಳ್
ತುಱುಗೆ ನೃಪನಂದನಂ ಕೆ
ನ್ನಿಱಮುಗಿಲೊಳ್ ಪೊಳೆವ ಚಂದ್ರಮಂಗೆಣೆಯಾದಂ               ೧೯
ವ|| ತದನಂತರಮಾ ನರೇಂದ್ರಚಂದ್ರಮಂ ಯಥಾಕ್ರಮದಿಂ ತುರಂಗಾರೂಢನಪ್ಪ ವೈಶಂಪಾಯನಂಬೆರಸು ಪುರಾಭಿಮುಖನಾಗಿ ಬಿಜಯಂಗೆಯ್ವಾಗಳ್
ಇದು ರಾಜದ್ರಾಜಲಕ್ಷಿ ನಿವಸನವಿಲಸತ್ಪುಂಡರೀಕೋದಯಂ ಮೇ
ಣಿದು ನಾನಾಕ್ಷೋಣಿಪಾಲೇಕ್ಷಣಕುಮುದವಿಕಾಸೇಂದುಬಿಂಬೋದಯಂ ಮೇ
ಣಿದು ಭೂಭಾರಾರ್ಪಣಪ್ರೋದ್ಧತಫಣಿಪಫಣಾಮಂಡಲಾಭೋಗಮೆಂಬಂ
ದದೆ ರಾಜೇಂದ್ರಾತ್ಮಜಂಗೆತ್ತಿದುದು ಮಣಿಮಯಾದಭ್ರಶುಭ್ರಾತಪತ್ರಂ      ೨೦
ಅಲರ್ದಿರ್ದ ಪುಂಡರೀಕದ
ಕೆಲದೊಳ್ ವರ್ತಿಸುವ ಹಂಸಯಗಮೆನೆ ಭೂಭೃ
ತ್ತಿಲಕನ ಸಿತಾತಪತ್ರದ
ಕೆಲದೊಳ್ ನರ್ತಿಸಿತು ಧವಳಚಾಮರಯುಗಳಂ             ೨೧
ಚಮರೀಜಕಾಂತೆಯರ್ ಸಿತ
ಚಮರದ ವಿಕ್ಷೇಪದಿಂದಮೆಸೆದರ್ ಭೂಪೋ
ತ್ತಮವರತನುವಿಂದಮತಿ
ಕ್ರಮಿಸುವ ಲಾವಣ್ಯರಸದೊಳೋಲಾಡುವವೋಲ್          ೨೨
ವ|| ಅದಲ್ಲದೆಯುಂ ಪಲತೆಱದ ಪಗಳೆಡೆಯೊಳ್ ಬಾಜಿಸುವ ಪದಿರಪಗಳು ಮೊತ್ತುವ ಸನ್ನೆಗಾಳೆಗಳುಂ ಪೂರಿಸುವ ಶಂಖಂಗಳುಂ ಓದುವ ವಂದಿಮಾಗಧರ ಜಯಜಯಾದಿ ಮಧುರರವಂಗಳುಮೆಸೆಯೆ ರಾಜಧಾನಿಗಭಿಮುಖನಾಗಿ ಮನುಜೇಂದ್ರಚಂದ್ರ ನೆೞ್ತರ್ಪಾಗಳ್
ನಾನು ಮುಂದು ತಾನು ಮುಂದು ಎಂದು ನಮಸ್ಕರಿಸಲು ಆಸಕ್ತಿಯನ್ನು ಹೊಂದಿರಲಾಗಿ ದಳವಾಯಿಯಾದ ಬಲಾಹಕನು ಅವರ ಪರಿಚಯ ಮಾಡಿಸಿ ನಮಸ್ಕಾರ ಮಾಡುತ್ತಿದ್ದನು. ೧೯. ನಮಸ್ಕರಿಸುವ ರಾಜರ ಸಮೂಹದ ಹೊಳೆಯುವ ರತ್ನಕಿರೀಟದ ಹೊಳಪು ತನ್ನ ಮೇಲೆ ಆವರಿಸಲಾಗಿ ರಾಜಕುಮಾರನು ಕೆಂಬಣ್ಣದಿಂದ ಕೂಡಿರುವ ಮೇಘಗಳ ಮಧ್ಯದಲ್ಲಿ ಹೊಳೆಯುವ ಚಂದ್ರನಂತೆ ಕಾಣುತ್ತಿದ್ದನು. ವ|| ಬಳಿಕ ಆ ಚಂದ್ರಾಪೀಡನು ತನ್ನಂತೆಯೇ ಕುದುರೆಯನ್ನು ಏರಿರುವ ವೈಶಂಪಾಯನನೊಂದಿಗೆ ರಾಜಧಾನಿಯ ಕಡೆಗೆ ಪ್ರಯಾಣ ಮಾಡುತ್ತಿರಲಾಗಿ, ೨೦. ಆ ಚಕ್ರವರ್ತಿಕುಮಾರನಿಗೆ ರತ್ನನಿರ್ಮಿತವಾದ ದಂಡದಿಂದ ಕೂಡಿರುವ ದೊಡ್ಡದಾದ ಬಿಳಿಯ ಕೊಡೆಯನ್ನು ಎತ್ತಿಹಿಡಿದ್ದರು. ಅದು ಪ್ರಕಾಶಿಸುವ ರಾಜಲಕ್ಷಿ ಯ ನಿತ್ಯವಾಸಕ್ಕೆ ಯೋಗ್ಯವಾದ ಬಿಳಿಯ ಕಮಲವು ಉದಯಿಸಿದಂತೆಯೂ, ಅನೇಕ ರಾಜರುಗಳ ಕಣ್ಣುಗಳೆಂಬ ಕನ್ನೆ ದಿಲೆಗಳನ್ನು ಅರಳಿಸುವ ಚಂದ್ರಬಿಂಬವು ಉದಯಿಸಿದಂತೆಯೂ, ಈ ರಾಜಕುಮಾರನಿಗೆ ಭೂಭಾರವನ್ನು ಒಪ್ಪಿಸಲು ಮೇಲಕ್ಕೆದ್ದು ಬಂದಿರುವ ಆದಿಶೇಷನ ವಿಸ್ತಾರವಾದ ಹೆಡೆಗಳ ವರ್ತುಲದಂತೆಯೂ ಶೋಭಿಸುತ್ತಿತ್ತು. ೨೧. ಅರಳಿರುವ ಬಿಳಿಯ ಕಮಲದ ಹತ್ತಿರ ಕುಣಿದಾಡುತ್ತಿರುವ ಅವಳಿಹಂಸಗಳೋ ಎಂಬಂತೆ ಚಂದ್ರಾಪೀಡನ ಬಿಳಿಯ ಕೊಡೆಯ ಹತ್ತಿರ ಎರಡು ಚಾಮರಗಳು ನರ್ತಿಸುತ್ತಿದ್ದುವು. ೨೨. ಅವನ ಇಕ್ಕೆಲದಲ್ಲೂ ಚಾಮರವನ್ನು ಬೀಸುತ್ತಿದ್ದ ರಮಣಿಯರು ಅವನ ಸುಂದರವಾದ ಶರೀರದಿಂದ ಹೊರಹೊಮ್ಮುತ್ತಿರುವ ಸೌಂದರ್ಯವೆಂಬ ನೀರಿನಲ್ಲಿ ಈಜಾಡುವವರಂತೆ ಕಾಣುತ್ತಿದ್ದರು. ವ|| ಅದಲ್ಲದೆ ಹಲವು ವಿಧವಾದ ತಮ್ಮಟೆಗಳ ಹತ್ತಿರವೇ ಬಾರಿಸಲ್ಪಡುತ್ತಿರುವ ಪದಿರಪರೆ೧ ಗಳೂ ಧ್ವನಿಗೈಯುವ ಸನ್ನೆಗಾಳೆಗಳೂ ಊದಲ್ಪಡುವ ಶಂಖಗಳೂ ಹಾರಾಡುತ್ತಿರುವ ಹೊಗಳುಭಟ್ಟರ ಜಯಕಾರದ ಇಂಪಾದ ಧ್ವನಿಗಳೂ ಶೋಭಿಸುತ್ತಿರಲು ರಾಜಧಾನಿಯನ್ನು ಕುರಿತು ಚಂದ್ರಾಪೀಡನು ಬರುತ್ತಿರಲಾಗಿ,

1-38/

ಚಂದ್ರಾಪೀಡನ ಜೈತ್ರಯಾತ್ರೆ [1 to 38]
೧ ಒಂದು ಬಗೆಯ ವಾದ್ಯ
ಭುವನಜನಮೆಲ್ಲಮೊರ್ಮೆಯೆ
ಕವಿದುದೆನಲ್ ತಮ್ಮ ತಮ್ಮ ನಿಖಿಲವ್ಯಾಪಾ
ರವ್ಲನುೞದ ರಸನ ನೋಡುವ
ತವಕದೆ ಮಿಗೆ ನಗರಲೋಕಮೆಯ್ದಿತ್ತಾಗಳ್                      ೨೩
ಸುದತೀರತ್ನ ಕರೀಂದ್ರರತ್ನ ಹಯರತ್ನಾನೀಕರತ್ನಾದಿರ
ತ್ನದ ಮೇಳಾಪಕದಿಂದ ವೀಕ್ಷಣಸಮುತ್ಥಾನೇಕಸಂಮರ್ದ ಸಂ
ಮದಕೋಲಾಹಲದಿಂದಮಾ ನಗರಿ ನಾನ್ವಾಕ್ಷಾ ಧರಕ್ಷೋಭಮು
ಣ್ಮಿದ ರತ್ನಾಕರಲಕ್ಷಿ ವೋಲ್ ನೃಪವರಂ ಬರ್ಪಾಗಳೇನೊಪ್ಪಿತೋ          ೨೪
ಶರದಭ್ರಾಕಾರ ಸೌಧಪ್ರಕಟವಿಘಟಿತಾಭ್ಯರ್ಣ ನಾನಾ ಗವಾಕ್ಷೋ
ತ್ಕರದಿಂದಂ ನೋಡುವಂತುದ್ಗತ ವಿತತಪತಾಕಾಂಚಲಾನೀಕದಿಂದಂ
ಕರೆವಂತಾಬದ್ಧಶೋಣೋಪಲರುಚಿ ವಿಲಸತ್ತೋರಣಾನೀಕನಿರ್ಯ
ತ್ಕದಿಂದಾಂಲಿಂಗಿಪಂತಾ ನಗರಿ ನೃಪವರಂಗೆಡ್ಡಮಾರ್ಗಿರ್ದುದಾಗಳ್      ೨೫
ವ|| ಅಂತೆಸೆವ ನಗರೀರತ್ನರಚಿತೋತ್ತುಂಗ ಮಂಗಳತೋರಣಂಗಳಂ ನುಸುಳುತ್ತುಂ ಬರ್ಪ ರೂಪವಿದ್ಯಾಧರನಂ ನೋಡಲೆಂದು ನೆಲೆಮಾಡಂಗಳನೇಱದ ನೀಯರಲಕ್ತಕರಾಗರಂಜಿತ ಪದಪಲ್ಲವಂಗಳಿನವನಿತಳಮೆಲ್ಲಂ ಪಲ್ಲವಿಸಿದಂತೆಯುಂ ಆ ನಿತಂಬಿನಿಯರ ವದನೇಂದುಬಿಂಬ ನಿಕುರುಂಬದಿನಂಬರತಳಂ ಚಂದ್ರಮಂಡಲ ಮಾದಂತೆಯುಂ ಆ ಲಾವಣ್ಯವತಿಯರಾತಪಕ್ಕೆತ್ತಿದ ಕೆಂದಳಂಗಳ ಸಂದಣಿಯಿಂ ದಿಕ್ಚಕ್ರಮೆಲ್ಲಂ ಕೆಂದಾವರೆಗೊಳನಲ ರ್ದಂತೆಯುಮಾರಮಣೀಯ ರಮಣಿಯರಾಭರಣಕಿರಣಕಳಾಪಂಗಳಿಂ ತರಣಿಕಿರಣಂಗಳೆಲ್ಲ ಮಿಂದ್ರಚಾಪಲ ತಾವಿತಾನದಂತೆಯುಮಾ ಕಾಮಿನಿಯರ ಕಮನೀಯಲೋಚನಮರೀಚಿಗಳಿಂದಂ ದಿನಂ ವಿಕಸಿತನೀಲ ನೀರಜಾಕರದಂತಿರೆಯುಮತಿ ಕೌತುಕದಿಂದೀಕ್ಷಿಸುವಲ್ಲಿ
ನೆಲೆಮೊಲೆಯಿಂದಂ ಮೇಲುದು
ತೊಲಗಲ್ ಹಾರಾಂಶುವಂ ನಿಜಾಂಶುಕವೆಂದಂ
ದಲಘುಕುಚೆ ಮೇಲ್ಕೊಳುತ್ತಾ
ಕುಲತೆಯನೆಯ್ತಂದು ನೋಡಿದಳ್ ನೃಪವರನಂ            ೨೬
೨೩. ಪ್ರಪಂಚದ ಜನರೆಲ್ಲ ಒಟ್ಟಿಗೆ ಸೇರಿಬಿಟ್ಟರೋ ಎಂಬಂತೆ ಆ ಪಟ್ಟಣದ ಜನರೆಲ್ಲರೂ ತಮ್ಮ ತಮ್ಮ ಕೆಲಸಗಳನ್ನೆಲ್ಲ ಬಿಟ್ಟು ರಾಜಕುಮಾರನನ್ನು ನೋಡಬೇಕೆಂಬ ತವಕದಿಂದ ಕೂಡಿದರು. ೨೪. ರಾಜಕುಮಾರನು ಬರುತ್ತಿರುವಾಗ ಸ್ತ್ರೀರತ್ನ, ಗಜರತ್ನ, ಅಶ್ವರತ್ನ, ಸೈನ್ಯರತ್ನ, ಹೀಗೆ ಅನೇಕ ರತ್ನಗಳು ಒಂದೇ ಕಡೆ ಸೇರುವಿಕೆಯಿಂದಲೂ ರಾಜಕುಮಾರನನ್ನು ನೋಡಬೇಕೆಂಬ ಕುತೂಹಲದಿಂದ ಉಂಟಾದ ನೂಕುನುಗ್ಗಲಿನ ಗದ್ದಲದಿಂದಲೂ ಕೂಡಿದ ಆ ರಾಜಧಾನಿಯು, ಮಂದರಪರ್ವತದಿಂದ ಕಡೆಯುವಾಗ ಬಗೆಬಗೆಯ ಕಲಕಾಟವು ಹೆಚ್ಚುತ್ತಿರುವ ಸಮುದ್ರದ ಚೆಲುವಿನಂತೆ ಶೋಭಿಸುತ್ತಿತ್ತು. ಟಿ. ರತ್ನ=ವಜ್ರ ಮುಂತಾದ ರತ್ನ; ಶ್ರೇಷ್ಠವಸ್ತು. (ಸ್ತ್ರೀರತ್ನ=ಶ್ರೇಷ್ಠಸ್ತ್ರೀ). ೨೫. ಆ ಮಹಾನಗರಿಯು ಶರತ್ಕಾಲದ ಮೇಘದಂತೆ ಶುಭ್ರವಾದ ಮಹಡಿಮನೆಗಳಲ್ಲಿ ವಿಶಾಲವಾಗಿ ತೆರೆದಿರುವ ಅನೇಕ ಕಿಟಕಿಗಳಿಂದ ರಾಜಕುಮಾರನನ್ನು ನೋಡುವಂತೆಯೂ, ಎತ್ತಿಕಟ್ಟಿರುವ ಹಾಗೂ ಹರಡಿಕೊಂಡಿರುವ ಬಾವುಟಗಳ ಅಂಚಿನಿಂದ ಕರೆಯುವಂತೆಯೂ, ಕೆಂಪುಶಿಲೆಗಳಿಂದ ನಿರ್ಮಿತವಾದ ಹೆಬ್ಬಾಗಿಲುಗಳಿಂದ ಹೊರಡುವ ಕಾಂತಿಯಿಂದ ತಬ್ಬಿಕೊಳ್ಳುವಂತೆಯೂ ರಾಜಕುಮಾರನಿಗೆ ಮೋಹಕವಾಗಿ ಕಾಣಿಸಿತು. ಟಿ. ಇಲ್ಲಿ ನಗರಿಯು ರಮಣಿಯೆಂದೂ ಧ್ವಜಪಟ ಮತ್ತು ಕಿರಣಗಳು ಕೈಯೆಂದೂ ವ್ಯಂಗ್ಯವಾಗಿದೆ. ವ|| ಹೀಗೆ ಶೋಭಿಸುತ್ತಿರುವ ಆ ದಿವ್ಯವಾದ ಪಟ್ಟಣದಲ್ಲಿ ಅಲ್ಲಲ್ಲಿ ಕಟ್ಟಿರುವ ಎತ್ತರವಾದ ಮಂಗಳತೋರಣಗಳನ್ನು ಹಾಯ್ದು ಬರುತ್ತಿರುವ ವಿದ್ಯಾಧರನಂತೆ ಪರಮಸುಂದರನಾದ ರಾಜಕುಮಾರನನ್ನು ನೋಡಬೇಕೆಂದು ಮಹಡಿಗಳನ್ನು ಹತ್ತಿರುವ ಮಹಿಳೆಯರ ಅರಗಿನ ಕಂಪಿನಿಂದ ರಂಜಿಸುವ ಹಾಗೂ ಚಿಗುರಿನಂತಿರುವ ಹೆಜ್ಜೆಗಳಿಂದ ಭೂಮಿಯೆಲ್ಲವೂ ಚಿಗುರಿದಂತೆಯೇ ಶೋಭಿಸುತ್ತಿತ್ತು. ಆ ಸುಂದರಿಯರ ಚಂದ್ರಮಂಡಲಕ್ಕೆ ಸದೃಶವಾದ ಮುಖಗಳಿಂದ ಆಕಾಶವೆಲ್ಲವೂ ಚಂದ್ರಮಂಡಲಮಯವಾಗಿ ಕಾಣುತ್ತಿತ್ತು. ಆ ಚೆಲುವೆಯರು ಬಿಸಿಲನ್ನು ತಪ್ಪಿಸಿಕೊಳ್ಳಲು ಮೇಲೆ ಎತ್ತಿ ಹಿಡಿದಿರುವ ಕೆಂಬಣ್ಣದ ಕರತಲಗಳಿಂದ ದಿಕ್ಕುಗಳೆಲ್ಲವೂ ಅರಳಿದ ತಾವರೆಗಳುಳ್ಳ ತಾವರೆಗೊಳದಂತೆಯೂ ಕಾಣುತ್ತಿತ್ತು. ಆ ಸುಂದರಿಯರಾದ ಹೆಂಗಳ ಆಭರಣಗಳ ಕಾಂತಿಪುಂಜದಿಂದ ಸೂರ್ಯಕಿರಣಗಳೆಲ್ಲ ಕಾಮನಬಿಲ್ಲೆಂಬ ಬಳ್ಳಿಯ ರಾಶಿಯಂತೆಯೂ, ಆ ಕಾಮಿನಿಯರ ಸುಂದರವಾದ ಕಣ್ಣುಗಳ ಹೊಳಪಿನಿಂದ ಹಗಲೆಲ್ಲ ಅರಳಿದ ಕನ್ನೆ ದಿಲೆಗಳುಳ್ಳ ಸರೋವರದಂತೆಯೂ ಕಾಣುತ್ತಿತ್ತು. ಹೀಗೆ ಬಹಳ ಕುತೂಹಲದಿಂದ ನೋಡುತ್ತಿರಲಾಗಿ, ೨೬. ಅವರಲ್ಲಿ ತೋರಮೊಲೆಯ ಒಬ್ಬಳು ತನ್ನ ಗಡುಸುಮೊಲೆಗಳಿಂದ
ವ|| ಮತ್ತಮಪರಿಸಮಾಪ್ತಪ್ರಸಾಧನೆಯರಾಗಿ ಬಂದು ನೋಡುವಲ್ಲಿ ಮತ್ತಮೊರ್ವಳ್
ಉಡೆ ಜೋಲಲ್ ನೂಲ್ ಸಡಿಲಲ್
ಮುಡಿ ಪರೆಯಲ್ ಹಾರಲತೆಯನಕ್ಷಾವಳಿಯಂ
ಪಿಡಿದಂತೆ ಪಿಡಿದು ತುರಿಪದೆ
ನಡೆತಂದಳ್ ಕಾಮಯೋಗಿನೀವಿಭ್ರಮದಿಂ                ೨೭
ಪಿರಿದುಮೆರ್ದೆ ಡವಕೆ ವಾಜಿಸು
ತಿರೆ ಭಂಗಂಬೆತ್ತು ಹಾರಲತೆ ಘನಕುಚದೊಳ್
ಕರವಿಕ್ಷೇಪದೆ ನರ್ತಿಸೆ
ನರೇಂದ್ರನಂದನನನೊಲ್ದು ನೋಡಿದಳೊರ್ವಳ್         ೨೮
ಮಂದಾನಿಲ ರಗಳೆ|| ಇನಿತಂ ಪಾನ್ನಂ ತ್ವರಿತಗತಿಕೆ
ಪಿಡಿ ಮೇಲುದನೀಗಳ್ ಲಲಿತಲತಿಕೆ
ಸೋರ್ಮುಡಿಯಂ ಸಾವಗಿಸಕ್ಕ ನಿನ್ನ
ಜೋಲ್ದುಡೆಯಂ ನೋಡೆಲೆ ಮರುಳೆ ಮುನ್ನ
ಆವೊಕ್ಕಪುದೆಲೆ ಮದನಾಂಧೆ ಮುಂದೆ
ಮೌಕ್ತಿಕನಿಕರಂ ನಿಜಹಾರದಿಂದೆ
ಕಾಂಚೀದಾಮಮನೋಸರಿಸು ಮುಗ್ಧೆ
ಬಿಡದೆ ನೀನೆನಿಸೀಕ್ಷಿಸುವೆ ವಿದಗ್ಧ್ವೆ
ತೊಲಗುತ್ತಿದೆ ಘನಕುಚಯುಗಳದಿಂದೆ
ನೋಡಿದೆ ಸಿಚಯಂ ನಿನ್ನಯ ಮುಂದೆ
ಎರ್ದೆ ಪಡಪಡ ಪಾರ್ದಪುದೇಕೆ ಕೆಳದಿ
ತೋಳುಗಳಂ ಪಿಡಿ ಮೃದುಹಸ್ತತಳದಿ
ನೆಡಪಿದಪೆ ತನ್ವಿ ಪೂವಲಿಗಳಲರ
ಅಸವಮದದಿಂ ನಗಿಸಿದಪೆ ಪಲರ
ನವ್ಲಯೌವನೆ ಮರುಳಾದೆಯೀತಂಗೆ
ಗುಱಮಾಡಿದಪೆ ನಿನ್ನ ಮನುಮತಂಗೆ
ಹೊದ್ದುಕೊಂಡಿದ್ದ ಬಟ್ಟೆಯು ಜಾರಿಹೋದರೂ ಮುತ್ತಿನ ಸರದ ಕಾಂತಿಯನ್ನೇ ನಿಜವಾದ ಬಟ್ಟೆಯೆಂದು ಭ್ರಮಿಸಿ, ಅದನ್ನೇ ಮೇಲಕ್ಕೆ ಎಳೆದುಕೊಳ್ಳುತ್ತಾ ಬಹಳ ಗಡಿಬಿಡಿಯಿಂದ ಓಡಿಬಂದು ರಾಜಪುತ್ರನನ್ನು ನೋಡಿದಳು. ವ|| ಆರಂಭಮಾಡಿದ್ದ ಅಲಂಕಾರಗಳನ್ನು ಪೂರ್ತಿಯಾಗಿ ಮಾಡಿಕೊಳ್ಳದೆ ಬಂದು ನೋಡುತ್ತಿರಲಾಗಿ, ೨೭. ಸೀರೆಯು ಜೋಲುತ್ತಿತ್ತು. ಡಾಬು ಸಡಿಲವಾಯಿತು. ತಲೆಗೂದಲು ಚೆದುರಿಹೋಗಿತ್ತು. ಹಾರವನ್ನೇ ಜಪಸರದಂತೆ ಕೈಯಲ್ಲಿ ಹಿಡಿದುಕೊಂಡಿದ್ದಾಳೆ. ಹೀಗೆ ಕಾಂತನ ವಿರಹದಿಂದ ಯೋಗಿನಿಯಾದಂತೆ ಕಾಣುತ್ತಾ ಮತ್ತೊಬ್ಬಳು ಬಹಳ ಆತುರದಿಂದ ಬಂದಳು. ೨೮. ಮತ್ತೊಬ್ಬಳು ಓಡಿಬಂದ ಆಯಾಸದಿಂದ ಎದೆ ಡವಕೆಯಂತೆ ಬಡಿದುಕೊಳ್ಳುತ್ತಿರಲು, ಬಳ್ಳಿಯಂತಿರುವ ಹಾರವು ಕೈಗಳ ತೂಗಾಟದಿಂದ ತೋರಮೊಲೆಗಳಲ್ಲಿ ಕುಣಿಯುತ್ತಿರಲು ರಾಜಪುತ್ರನನ್ನು ನೋಡಲು ಬಹಳ ಆಸೆಯಿಂದ ಬಂದು ನೋಡಿದಳು. ೨೯. “ಏನೇ ಎಷ್ಟು ಜೋರಾಗಿ ಓಡಿಹೋಗುತ್ತಿದ್ದೀಯೆ? ನಾನೂ ಬರುತ್ತೇನೆ. ಸ್ವಲ್ಪ ನಿಂತುಕೊಳ್ಳೆ. ಲೇ ಲಲಿತಲತಿಕೆ, ನನ್ನ ಉತ್ತರೀಯವನ್ನು ಸ್ವಲ್ಪ ಹಿಡಿದುಕೊಳ್ಳೆ, ಅಕ್ಕ, ನಿನ್ನ ಬಿಚ್ಚಿ ಹೋಗಿ ಜೋಲಾಡುತ್ತಿರುವ ಕೂದಲನ್ನು ಸರಿಪಡಿಸಿಕೊ, ಲೇ! ಹುಚ್ಚಿ! ಜಾರಿಹೋಗುತ್ತಿರುವ ಸೀರೆಯನ್ನು ಮೊದಲು ಸರಿಪಡಿಸಿಕೊಳ್ಳೆ, ಎಲೇ! ಕಾಮಾಂಧಳೆ, ನಿನ್ನ ಸರ ಕಿತ್ತುಹೋಗಿ ಮುತ್ತುಗಳೆಲ್ಲ ಚೆಲ್ಲಾಪಿಲ್ಲಿಯಾಗುತ್ತಿವೆಯಲ್ಲೆ, ಲೇ ದಡ್ಡೆ, ನಿನ್ನ ಸೊಂಟದ ಡಾಬನ್ನು ಸರಿಮಾಡಿಕೊ! ಲೇ ರಸಿಕಳೆ, ನೀನೊಬ್ಬಳೆ ಎಷ್ಟು ನೋಡುತ್ತೀಯೆ? ನೋಡೆ, ನಿನ್ನ ಸ್ತನಗಳ ಮೇಲಿನ ಹೊದಿಕೆಯು ಜಾರಿಹೋಗಿದೆ! ಎಲೆ ಗೆಳತಿ! ನಿನ್ನ ಎದೆಯು ಡವ ಡವ ಎಂದು ಏಕೆ ಹೊಡೆದುಕೊಳ್ಳುತ್ತಿದೆ? ನಿನ್ನ ಮೃದುವಾದ ಕೈಗಳಿಂದ ನನ್ನ ತೋಳನ್ನು ಸ್ವಲ್ಪ ಹಿಡಿದುಕೊ. ನೆಲದ ಮೇಲೆ ಚೆಲ್ಲಿರುವ ಹೂವುಗಳನ್ನು ತುಳಿದುಕೊಂಡೇ ಹೋಗುತ್ತಿರುವೆಯಲ್ಲೆ! ಮದ್ಯದ ಅಮಲಿನಿಂದ ಎಲ್ಲರನ್ನೂ ನಗಿಸುತ್ತೀಯಲ್ಲ! ಎಲೆ ಹೊಸಹರೆಯದವಳೆ, ಇವನನ್ನು ನೋಡಿ ಮರುಳಾಗಿಬಿಟ್ಟಿದ್ದೀಯಾ? ನೀನು ಕಾಮಪರವಶಳಾಗಿರುವೆಯಾ? ಮನಸ್ಸಿನಲ್ಲೇ ಇವನೊಂದಿಗೆ ಬೆರೆತಂತೆ ಕಲ್ಪಿಸಿಕೊಂಡು ಸಂಭೋಗಸುಖವನ್ನು ಅನುಭವಿಸುತ್ತಿದ್ದೀಯೆ! ಅದರಿಂದಲೇ ನೋಡು, ನಿನ್ನ ಬಾಯಿ
ಮನದೊಳ್ ಸಂಕಲ್ಪಿತ ಸುರತಸುಖಮ
ನನುಭವಿಸುವೆಯದಱಂ ನೋಡು ಮುಖಮ
ನುಸುರಿಕ್ಕುವುದುಮನೇಂ ಮತೆ ಕಾಂತೆ
ಬಂದಪನದೆ ಮುಂದೆ ಜಯಂತನಂತೆ
ಮುತ್ತಿನ ಬೆಳ್ಗೊಡೆಗಳ ಬಳಗದೊಳಗೆ
ಚಾಮರತತಿ ಕೆಲದೊಳೆ ಮಿಳಿರ್ದು ತೊಳಗೆ
ಸೊಗಯಿಸುತುಂ ಚಂದ್ರಾಪೀಡದೇವ
ನುದಿತಾರ್ಕಸಹಸ್ರಸಮಪ್ರಭಾವ
ನಾ ನೋಡಿದಪನಿತ್ತ ನೃಪಕುಮಾರ
ನಾ ಲಾವಣ್ಯರೂಪ ಜಿತಕುಮಾರ
ನಾ ವೈಶಂಪಾಯನನೊಡನೆ ನೋಡ
ನಸುನಗೆ ದಶನಪ್ರಭೆಯಿಂದ ಕೂಡ
ಲಾ ದೆಸೆ ಧವಳಿಸಿದವೊಲಾಯ್ತು ರಯ್ಯ
ನಾ ವೀಳಯಕೆ ನೀಡಿದಪಂ ಕಯ್ಯ
ನೀ ಕಮಳಾಂಕಿತ ಕರತಳಮನಾವ
ಸುಂದರಿ ಪಿಡಿವಳೊ ಧನ್ಯೆಯವಳೀ ವ
ಸುಂಧರೆಯೊಳೆನುತ್ತಂ ರಾಗದಿಂದೆ
ಮೆಯ್ಯಱಯದೆ ಪಲರುತ್ಕಂಠೆಯಿಂದೆ
ಸವಿಳಾಸಸೋನ್ಮಾದ ಸಾಭ್ಯಸೂಯ
ಸಸ್ಪ ಹ ಸೇರ್ಷ್ಯಾದಿ ರಸಾನುಮೇಯ
ರಮಣೀಯಾಳಾಪಕಳಾಪದಿಂದ
ಮೆಸೆದುದು ರಮಣೀತತಿ ಚೆಲ್ವಿನಿಂದ                    ೨೯
ವ|| ಮತ್ತಲ್ಲಿ
ಕರೆದಪರೊಲ್ದು ಭೂಷಣಗಣಧ್ವನಿಯಿಂ ನವರತ್ನರಂಜಿತಾ
ಭರಣನಿಕಾಯರಶ್ಮಿತತಿಯಿಂ ಬರೆಸುತ್ತಿಪರಾಕುಲೇಕ್ಷಣೋ
ತ್ಕರಪುಟದಿಂದೆ ಪೀರ್ದಪರೆನಲ್ ನಗರಾಂಗನೆಯರ್ ಮಹೋತ್ಸವಂ
ದೊರೆದುದೆನುತ್ತಲಂಪು ಮಿಗೆ ನೋಡಿದರಾ ಮನುಜೇಂದ್ರಚಂದ್ರನಂ       ೩೦
ಏನನ್ನೋ ಗೊಣಗುತ್ತಿದೆ! ಏನನ್ನು ಮರೆತುಬಂದಿರುವೆ? ಚೆಲುವೆ, ಅಲ್ಲಿ ನೋಡು; ಮುಂದೆ ಇಂದ್ರನ ಮಗನಾದ ಜಯಂತನಂತೆ ಮುತ್ತಿನ ಬಿಳಿಯ ಕೊಡೆಗಳ ಗುಂಪಿನೊಡನೆ ಚಾಮರಗಳು ಪಕ್ಕಗಳಲ್ಲಿ ಚಲಿಸುತ್ತಾ ಶೋಭಿಸುತ್ತಿರಲು, ಅನೇಕ ಬಾಲಸೂರ್ಯರಿಗೆ ಸಮಾನನಾದ ಚಂದ್ರಾಪೀಡನು ಬರುತ್ತಿದ್ದಾನೆ! ಆಹಾ! ಲಾವಣ್ಯಭರಿತವಾದ ರೂಪವುಳ್ಳ ಆ ರಾಜಕುಮಾರನು ಈ ಕಡೆಗೇ ನೋಡುತ್ತಿದ್ದಾನೆ! ಆಹಾ! ಲಾವಣ್ಯಪೂರ್ಣವಾದ ರೂಪದಿಂದ ಕುಮಾರಸ್ವಾಮಿಯನ್ನು ಮೀರಿಸಿದ್ದಾನೆ. ಆ ವೈಶಂಪಾಯನನ ಜೊತೆಯಲ್ಲಿದ್ದಾನೆ. ಅಲ್ಲಿ ನೋಡು, ಮಂದಹಾಸವು ಹಲ್ಲಿನ ಕಾಂತಿಯಿಂದ ಕೂಡಿಕೊಂಡಿರಲಾಗಿ ಆ ದಿಕ್ಕಿಗೆ ದಿಕ್ಕೇ ಬೆಳ್ಳಗಾದಂತಾಗಿಬಿಟ್ಟಿದೆ. ಜನರು ನೀಡುವ ವೀಳೆಯಕ್ಕೆ ಎಷ್ಟು ಸೊಗಸಾಗಿ ಕೈ ಚಾಚುತ್ತಿದ್ದಾನೆ! ಈ ಕಮಲರೇಖೆಯಿಂದ ಶೋಭಿಸುವ ಕಯ್ಯನ್ನು ಯಾವ ಸುಂದರಿಯು ಹಿಡಿಯುತ್ತಾಳೋ ಅವಳೇ ಈ ಜಗತ್ತಿನಲ್ಲಿ ಪುಣ್ಯವಂತೆ!” ಇವೇ ಮೊದಲಾದ ಮಾತುಗಳನ್ನಾಡುತ್ತಾ ಬಹಳ ಪ್ರೀತಿಯಿಂದ ಪಟ್ಟಣದ ಮಹಿಳೆಯರು ಪರವಶವಾಗಿದ್ದಾರೆ. ಕೆಲವರು ಹೆಬ್ಬಯಕೆಯಿಂದ ಮೈಮರೆತಿದ್ದಾರೆ. ಹೀಗೆ ಲೀಲೆಯಿಂದ ಕೂಡಿದ, ಪರವಶತೆಯಿಂದ ಕೂಡಿದ, ಅಸೂಯೆಯಿಂದ ಕೂಡಿದ, ಆಸೆಯಿಂದ ಕೂಡಿದ, ಹುರುಡಿನಿಂದ ಕೂಡಿದ, ಹೀಗೆ ನಾನಾ ಮನೋಭಾವಗಳನ್ನು ತೋರ್ಪಡಿಸುವ ಬಹಳ ರಮಣೀಯವಾದ ಮಾತುಗಳಿಂದಲೂ ಸೊಬಗಿನಿಂದಲೂ ಆ ಪಟ್ಟಣದ ಹೆಂಗಸರ ತಂಡವು ಶೋಭಿಸುತ್ತಿತ್ತು. ವ|| ಮತ್ತು ಅಲ್ಲಿ ೩೦. ಆಭರಣಧ್ವನಿಯಿಂದ ಪ್ರೀತಿಸಿ ಕರೆಯುವಂತೆಯೂ ನವರತ್ನಶೋಭಿತವಾದ ಆಭರಣಗಳ ಕಾಂತಿಯಿಂದ ಬರಮಾಡಿಕೊಳ್ಳು ತ್ತಿರುವಂತೆಯೂ ದೊನ್ನೆಗಣ್ಣುಗಳಿಂದ ಕುಡಿಯುತ್ತಿರುವಂತೆಯೂ ಆ ಪಟ್ಟಣದ ಹೆಂಗಸರು ದೊಡ್ಡ ಹಬ್ಬವೇ ಒದಗಿದಂತೆ ಹರ್ಷವು
ಒಲವಿಂ ನೋಡುವ ಭಾವಿಪ
ಲಲನಾಸಂಕುಲದ ಹೃದಯದೊಳ್ ನೆಲಸಿದುದು
ಜ್ವಲಮಣಿದಪರ್ಣತಲದೊಳ್
ನೆಲಸುವವೊಲ್ ರೂಪು ರೂಪವಿದ್ಯಾಧರನಾ                  ೩೧
ವ|| ಮತ್ತಮಾ ಲತಾಂಗಿಯರ್ ಸೂಸುವ ಕುಸುಮಮಿಶ್ರಲಾಜಾಂಜಲಿಗಳನಿದಿರ್ಗೊಳುತ್ತಂ ಜನಗಿರೀಂದ್ರಮಾಲಾಮಲಿನ ಕುಂಜರ ಘಟಾಭಿರಂಜಿತಮುಂ ಉದ್ದಂಡಧವಳಾತಪತ್ರ ಸಂಛನ್ನಮುಮನೇಕ ದ್ವೀಪಾಂತರಾಗತದೂತ ಸಮಾಕುಳಮುಮಪ್ಪ ರಾಜಭವನದ್ವಾರದೊಳಿಂದ್ರಾ ಯುಧದಿಂದವನಿತಳಕ್ಕವತರಿಸಿ ವೈಶಂಪಾಯನ ಕರಕಮಲನಿಷ್ಠಿತಪ್ರಕೋಷ್ಠನುಂ ಬಲಾಹಕೋಪದಿಶ್ಯಮಾನಮಾರ್ಗನುಮಾಗಿ ಪೊಕ್ಕನೇಕ ಸಹಸ್ರಜನಸಂಕುಳಮಪ್ಪ ಸಪ್ತಕಕ್ಷಾ ಂತರಗಳನತಿಕ್ರಮಿಸಿ ಬರ್ಪಲ್ಲಿ
ಸುರಚಾಪಾಕಾರ ನಾನಾ ಮಣಿಮಯವಿಲಸತ್ತೋರಣಂ ಚಿತ್ರ ಚೀನಾಂ
ಬರರಮ್ಯಂ ಚಂದ್ರಶಾಲಾಪ್ರಕರಪರಿವೃತಂ ವೇದಿಕ್ವಾನೀಕ ಶೋಭಾ
ಕರಮಾತ್ತೋದಾತ್ತಕೂಟಂ ವಿಘಟಿತಮಣಿವಾತಾಯನಾತ್ಯಂತಕಾಂತಂ
ಕರುಮಾಡಂ ನಾಡೆ ಚೆಲ್ವಂ ತಳೆದುದು ಪಲವುಂ ಬಳ್ಳಿಮಾಡಂಗಳಿಂದಂ      ೩೨
ಕರುಮಾಡದ ಬಾಗಿಲನೆ
ಯ್ತರೆ ತಂದೆಯ ಕೆಲದೊಳೆಸೆವ ರಾಜಕುಮಾರೋ
ತ್ಕರಮಾ ನರೇಂದ್ರತನಯಂ
ಗಿರದಿದಿರೇೞ್ದತ್ತು ರಭಸಮೊದವಲ್ಕಾಗಳ್            ೩೩
ಅಹಮಹಮಿಕೆಯಿಂದೆಱಗುವ
ಮಹೀಶಶತಮಕುಟಕಾಂತಿ ತನ್ನ ಪದಾಂಭೋ
ರುಹಲಕ್ಷಿ ಯಿಂದೆ ಶೋಭಾ
ವಹಮಾಗೆ ನರೇಂದ್ರನಂದನಂ ಪುಗುತಂದಂ               ೩೪
ಲಲನಾಸಂವೀಜನೋದ್ಯಚ್ಚಮರರುಹಚಯೋದ್ಭಾಸಿತಂ ರಾಜಹಂಸೋ
ಜ್ವಲ ಚೀನಪ್ರಚ್ಛದಾಚ್ಛಾದಿತ ಶಯನತಲಾಲಂಕೃತಂ ಲೋಲವೀಚೀ
ಲುಳಿತ ಸ್ವರ್ವಾಹಿನೀವಾರಿಯೊಳಮರಗಜಂ ಕೇಳಿಯಿಂದಿರ್ಪವೊಲ್ಕಂ
ಗೊಳಿಸಿರ್ದಂ ಚಂಡಬಾಹಾಬಲನಿಭೃತ ಮಹೀಮಂಡಲಂ ಸಾರ್ವಭೌಮಂ            ೩೫
ಹೆಚ್ಚುತ್ತಿರಲು ಆ ರಾಜಕುಮಾರ ಚಂದ್ರನನ್ನು ನೋಡುತ್ತಿದ್ದರು. ೩೧. ಪ್ರೀತಿಯಿಂದ ನೋಡುತ್ತಾ ಮನಸ್ಸಿನಲ್ಲಿ ನೆನೆಸಿಕೊಳ್ಳುತ್ತಾ ಇದ್ದ ಮಹಿಳೆಯರ ಮನಸ್ಸಿನಲ್ಲಿ ರನ್ನಗನ್ನಡಿಯಲ್ಲಿ ಪ್ರತಿಬಿಂಬಿಸುವಂತೆ ಚಂದ್ರಾಪೀಡನ ರೂಪು ನೆಲಸಿತು. ವ|| ಮತ್ತು ಆ ಲಲನೆಯರು ಹೂವುಗಳಿಂದ ಮಿಶ್ರವಾದ ಅರಳುಗಳನ್ನು ಎರಚುತ್ತಿರಲು ಅವುಗಳನ್ನು ತಾಳುತ್ತ, ಅಂಜನಪರ್ವತದ ಶ್ರೇಣಿಯಂತೆ ಕಪ್ಪುಬಣ್ಣವನ್ನು ತಳೆದಿರುವ ಆನೆಗಳ ಗುಂಪಿನಿಂದ ಮನೋಹರವಾದ, ಎತ್ತಿ ಹಿಡಿದಿರುವ ಬಿಳಿಯ ಛತ್ರಿಗಳಿಂದ ಅಮೃತವಾಗಿರುವ, ಅನೇಕ ದ್ವೀಪಾಂತರಗಳಿಂದ ಬಂದಿರುವ ರಾಯಭಾರಿಗಳಿಂದ ತುಂಬಿರುವ, ಅರಮನೆಯ ಬಾಗಿಲಲ್ಲಿ ಇಂದ್ರಾಯುಧದಿಂದ ಭೂಮಿಗೆ ಇಳಿದು ವೈಶಂಪಾಯನನು ಹಸ್ತಲಾಘವವನ್ನು ಕೊಡುತ್ತಿರಲಾಗಿ, ಬಲಾಹಕನು ದಾರಿಯನ್ನು ತೋರಿಸುತ್ತಿರಲಾಗಿ ಒಳಹೊಕ್ಕು ಜನನಿಬಿಡವಾದ ಏಳು ತೊಟ್ಟಿಗಳನ್ನು ದಾಟಿ ಚಂದ್ರಾಪೀಡನು ಬರುತ್ತಿರುವಲ್ಲಿ, ೩೨. ಕಾಮನಬಿಲ್ಲಿನಂತಿರುವ ನಾನಾ ಬಗೆಯ ರತ್ನಗಳಿಂದ ಖಚಿತವಾದ ಹೆಬ್ಬಾಗಿಲು ರೇಷ್ಮೆ ಬಟ್ಟೆಯ ತೋರಣಗಳಿಂದ ಶೋಭಿಸುತ್ತಿರಲು, ಅನೇಕ ಶಿರೋಗೃಹಗಳಿಂದ ಕೂಡಿರುವ ಮತ್ತು ಜಗುಲಿಗಳಿಂದ ಶೋಭಾಕರವಾದ, ಎತ್ತರವಾದ ಶಿಖರಗಳಿಂದ ರಂಜಿಸುವ, ಚೊಕ್ಕವಾಗಿ ಅಲ್ಲಲ್ಲಿ ಇಡಿಸಿರುವ ರತ್ನದ ಚೌಕಟ್ಟಿನ ಕಿಟಕಿಗಳಿಂದ ಬಹಳ ಸುಂದರವಾದ ದೊಡ್ಡ ಉಪ್ಪರಿಗೆ ಮನೆಯು ಅನೇಕ ಕಿರುಮಹಡಿಗಳಿಂದ ಕೂಡಿ ಬಹಳ ಸುಂದರವಾಗಿತ್ತು. ೩೩. ಹೀಗೆ ಆ ಮಹಲಿನ ಬಾಗಿಲಿಗೆ ಬರಲಾಗಿ ತಂದೆಯ ಸಮೀಪದಲ್ಲಿ ಶೋಭಿಸುವ ಅರಸುಮಕ್ಕಳು ಚಂದ್ರಾಪೀಡನನ್ನು ತಟ್ಟನೆ ಎದುರುಗೊಂಡು ಸುತ್ತುಗಟ್ಟಿದರು. ೩೪. ನಾನು ಮುಂದು ತಾನು ಮುಂದು ಎಂದು ನಮಸ್ಕರಿಸುವ ಅನೇಕ ರಾಜರ ಕಿರೀಟಗಳ ಹೊಳಪು ತನ್ನ ಪಾದಕಮಲದ ಕಾಂತಿಯಿಂದ ಅತಿಶಯವಾಗಿ ಶೋಭಿಸುತ್ತಿರಲು ಚಂದ್ರಾಪೀಡನು ಒಳಹೊಕ್ಕನು. ೩೫. ಅಲ್ಲಿ ತನ್ನ ತೀಕ್ಷ ವಾದ ತೋಳಬಲದಿಂದ ಇಡೀ ಭೂಮಂಡಲವನ್ನು ಕೈವಶದಲ್ಲಿಟ್ಟುಕೊಂಡಿರುವ ತಾರಾಪೀಡಚಕ್ರವರ್ತಿಯು, ಹೆಂಗಸರು ಬೀಸುವುದಕ್ಕಾಗಿ ಎತ್ತಿ ಹಿಡಿದಿರುವ ಚಾಮರಗಳ ಸಮೂಹದಿಂದ ಪ್ರಕಾಶಮಾನವಾಗಿ ಅರಸಂಚೆಯಂತೆ ಬಿಳುಪಾದ ಪಟ್ಟೆವಸ್ತ್ರಗಳನ್ನು ಹಾಸಿರುವ ಹಾಸಿಗೆಯಲ್ಲಿ ಚಲಿಸುತ್ತಿರುವ,
ವ|| ಅಂತಿರ್ದ ನಿಜಜನಕನಂ ನಯರತ್ನಾಕರಂ ದೂರದೊಳೆ ಕಂಡವನಿತಳನಿಹಿತ ಚೂಡಾಮಣಿಯಾಗಿ ಪೊಡಮಡುವುದುಂ
ಪರಮಾಶೀರ್ವಾದದಿಂದಂ ಪರಸಿ ಮಗನನಾನಂದದಿಂ ಕಂದ ಬಾಯೆಂ
ದಿರದಾನಂದಾಶ್ರುಬಿಂದುಪ್ರತತಿ ಸುರಿಯೆ ರೋಮೋದ್ಗಮಂ ಕೂಡೆ ಪೊಣ್ಮು
ತ್ತಿರೆ ಬಾಹುದ್ವಂದ್ವದಿಂದಂ ಬರೆತೆಗೆದು ತಳ್ಕೈಸೆಯುಂ ತಾತಪಾದಾಂ
ಬುರುಹಕ್ಕಾನಮ್ರನಾದಂ ನಿಖಿಳನೃಪಸಂಭಾಂಭೋಜಿನೀರಾಜಹಂಸಂ       ೩೬
ವ|| ಅಂತು ವಿನಯೋನ್ನತಿವೆತ್ತ ನಿಜನಂದನನರ್ಧಾಸನದೊಳಾ ನೃಪಂ ಕುಳ್ಳಿರಿಸೆಯು ಮೆಂತುಮೊಲ್ಲದಾತ್ಮೀಯ ತಾಂಬೂಲಕರಂಕ ವಾಹಕ ಪ್ರಸಾರಿತಾಂಬರಾಚಲಮುಮಂ ಚರಣಾಗ್ರದಿಂ ನೂಂಕಿ ಚಂದ್ರಾಪೀಡಂ ನೆಲದೊಳ್ ಕುಳ್ಳಿರೆ
ವಿನಯದಿನಾ ವೈಶಂಪಾ
ಯನನೆಱಗೆ ನರೇಂದ್ರನೞ್ಕಱಂದಪ್ಪಲ್ಕಾ
ತನುಮಾಗಳ್ ತಾರಾಪೀ
ಡನರೇಂದ್ರಾತ್ಮಜನ ಪಕ್ಕದೊಳ್ ಕುಳ್ಳಿರ್ದಂ               ೩೭
ಅಡಿಗಡಿಗಾತ್ಮನಂದನನ ಮುಖೇಂದುವನುತ್ಸವದಿಂದೆ ನೋಡುತಂ
ನುಡಿಯುತಮಾ ನೃಪಂ ಕರಸರೋರುಹದಿಂ ಚುಬುಕಾಗ್ರಭಾಗಮಂ
ಪಿಡಿದು ನಿಜಾಂಬಿಕಾಪದಪಯೋಜಮನೀಕ್ಷಿಸು ಪೋಗು ಸಂತಸಂ
ಬಡಿಸು ವಿಲೋಕನೋತ್ಸುಕೆಯರಂ ವಿನಯಾರ್ಣವ ನಿನ್ನ ತಾಯ್ವಿರಂ      ೩೮
ವ|| ಎಂದು ನಿಜಜನಕಂ ಬೆಸೆಸಲಂತೆಗೆಯ್ವೆನೆಂದು ವೈಶಂಪಾಯನದ್ವಿತೀಯನುಂ ಅಂತಪುರಪ್ರವೇಶಯೋಗ್ಯಪರಿಮಿತ ಪರಿಜೋನಪ ದಿಶ್ಯಮಾನಮಾರ್ಗನುಮಾಗಿ ಶುದ್ಧಾಂತ ಕಾಂತಾಪ್ರಧಾನೆಯಪ್ಪ ನಿಜಾಂಬಿಕೆಯ ಮನೆಯಂ ಪುಗುವಲ್ಲಿ ವಸನಾಭರಣಕುಸುಮಪಟವಾಸ ತಾಂಬೂಲ ತಾಳವೃಂತಾಂಗರಾಗ ಭೃಂಗಾರುಧಾರಿಣಿಯರಪ್ಪ ವಾರವಿಳಾಸಿನಿಯ ರೊಳಂ ಉಭಯ ಪಾರ್ಶ್ವೋದ್ಧೂತ ಧವಳಚಾಮರೆಯರಪ್ಪ ಚಮರೀಜಕಾಂತೆಯರೊಳಂ ಪುರಾಣಕಥಾ ಕಥನತತ್ಪರ ಪರಿವ್ರಾಜಕಾಸಮೂಹದೊಳಮುಪಾಸ್ಯಮಾನೆಯಾರ್ದಳಂತುಮಲ್ಲದೆಯುಂ
ಅಲೆಗಳಿಂದ ಕಲಕಲ್ಪಟ್ಟ ದೇವಗಂಗಾನದಿಯ ನೀರಿನಲ್ಲಿ ಐರಾವತವು ವಿನೋದವಾಗಿರುವಂತೆ ಮಂಡಿಸಿದ್ದನು. ವ|| ಹಾಗೆ ಕುಳಿತಿದ್ದ ತನ್ನ ತಂದೆಯನ್ನು ವಿನಯಗುಣಕ್ಕೆ ಸಮುದ್ರಪ್ರಾಯನಾದ ಚಂದ್ರಾಪೀಡನು ದೂರದಲ್ಲೇ ನೋಡಿ ತಲೆಮಣಿಯು ನೆಲಕ್ಕೆ ತಾಕುವಂತೆ ದೀರ್ಘದಂಡ ನಮಸ್ಕಾರವನ್ನು ಮಾಡಲಾಗಿ ೩೬. ತಂದೆಯು ಮಗನನ್ನು ಅಮೋಘವಾದ ಆಶೀರ್ವಾದಗಳಿಂದ ಹರಸಿ ಆನಂದ ಭರಿತನಾಗಿ ಕಣ್ಣುಗಳಿಂದ ಆನಂದಭಾಷ್ಪ ಬಿಂದುಗಳು ಸುರಿಯುತ್ತಿರಲು, ಮೈನಿಮಿರುತ್ತಿರಲು ‘ಬಾ! ಕಂದ!’ ಎಂದು ಎರಡು ತೋಳುಗಳಿಂದ ಗಟ್ಟಿಯಾಗಿ ಬಾಚಿ ತಬ್ಬಿಕೊಂಡನು. ಆಗ ಆಸ್ಥಾನಮಂಡಪವೆಂಬ ತಾವರೆಗೊಳದಲ್ಲಿ ರಾಜಹಂಸನಂತಿರುವ ಚಂದ್ರಾಪೀಡನು ತಂದೆಯ ಪಾದಕಮಲಗಳಿಗೆ ತಲೆಬಾಗಿ ನಿಂತುಕೊಂಡನು. ವ|| ಹಾಗೆ ವಿನಯವನ್ನು ತೋರ್ಪಡಿಸುತ್ತಿರುವ ತನ್ನ ಮಗನನ್ನು ಮಹಾರಾಜನು ಅರ್ಧಾಸನದಲ್ಲಿ ಕುಳ್ಳಿರಿಸಿಕೊಳ್ಳಲು ಪ್ರಯತ್ನಿಸಿದರೂ ಅದಕ್ಕೆ ಒಪ್ಪದೆ ತನ್ನ ವೀಳೆಯಸಂಪುಟವನ್ನು ಹಿಡಿಯುವ ಸೇವಕನು ಹಾಸಿದ ಬಟ್ಟೆಯ ಅಂಚನ್ನು ಕಾಲಿನ ತುದಿಯಿಂದ ಸರಿಸಿ ಚಂದ್ರಾಪೀಡನು ನೆಲದ ಮೇಲೆ ಕುಳಿತುಕೊಂಡನು. ೩೭. ಹಾಗೆಯೆ ವೈಶಂಪಾಯನನೂ ವಿನಯದಿಂದ ನಮಸ್ಕರಿಸಲಾಗಿ ಮಹಾರಾಜನು ಬಹಳ ಅಕ್ಕರೆಯಿಂದ ಅವನನ್ನು ಬಾಚಿ ತಬ್ಬಿಕೊಂಡನು. ಬಳಿಕ ಅವನೂ ರಾಜಕುಮಾರನ ಪಕ್ಕದಲ್ಲೆ ನೆಲದ ಮೇಲೆ ಕುಳಿತುಕೊಂಡನು. ೩೮. ಬಳಿಕ ಮಹಾರಾಜನು ಮಗನ ಚಂದಿರನಂದದ ಮುಖವನ್ನು ಬಹಳ ಸಂತೋಷದಿಂದ ನೋಡುತ್ತಾ, ಅವನನ್ನು ಮಾತನಾಡಿಸುತ್ತಾ, ತನ್ನ ತಾವರೆಯಂದದ ಕೈಗಳಿಂದ ಅವನ ಗಲ್ಲದ ತುದಿಯನ್ನು ಹಿಡಿದುಕೊಂಡು “ಮಗು ನೀನು ವಿನಯಗುಣಕ್ಕೆ ಸಮುದ್ರದಂತಿರುವೆ ಹೋಗಪ್ಪ! ನಿನ್ನ ತಾಯಿಯ ಪಾದಕಮಲವನ್ನು ನೋಡಿಕೊಂಡು ಬಾ! ನಿನ್ನ ತಾಯಂದಿರು ನಿನ್ನನ್ನು ನೋಡಬೇಕೆಂದು ಬಹಳ ಕುತೂಹಲದಿಂದ ಕೂಡಿದ್ದಾರೆ. ಅವರನ್ನೆಲ್ಲಾ ಹೋಗಿ ಸಂತೋಷಪಡಿಸು.” ಟಿ. ರಾಜನಿಗೆ ಚಂದ್ರಾಪೀಡನ ತಾಯಿಯಲ್ಲದೆ ಇನ್ನೂ ಹಲವರು ಪತ್ನಿಯರಿದ್ದರು. ಆದ್ದರಿಂದ ತಾಯಂದಿರೆಂದು ಬಹುವಚನವನ್ನು ಪ್ರಯೋಗಿಸಿದ್ದಾನೆ. ವ|| ಹೀಗೆ ತನ್ನ ತಂದೆಯು ಅಪ್ಪಣೆ ಮಾಡಲಾಗಿ ಚಂದ್ರಾಪೀಡನು ವೈಶಂಪಾಯನನ ಜೊತೆಯಲ್ಲಿ ಅಂತಪುರದ ಒಳಕ್ಕೆ ಹೋಗಲು ಅರ್ಹರಾದ ಮಿತವಾದ ಪರಿಜನರಿಂದ ತೋರಿಸಲ್ಪಡುವ ದಾರಿಯುಳ್ಳವನಾಗಿ ರಾಣಿವಾಸದ ಮಹಿಳಾಜನರಲ್ಲಿ ಪ್ರಧಾನೆಯಿಸಿದ ತನ್ನ ತಾಯಿಯ ವಾಸಭವನಕ್ಕೆ ಬರುವಲ್ಲಿ ಬಟ್ಟೆ, ಒಡವೆ, ಹೂವು, ಸುವಾಸನೆಪುಡಿ, ವೀಳೆಯ, ಬೀಸಣಿಗೆ, ಲೇಪನದ್ರವ್ಯ, ಚಿನ್ನದ ಬಟ್ಟಲು ಮೊದಲಾದವುಗಳನ್ನು ಹಿಡಿದುಕೊಂಡಿರುವ ಗಣಿಕೆಯರಿಂದಲೂ, ಎರಡು ಕಡೆಯಲ್ಲೂ ಚಾಮರವನ್ನು ಬೀಸುತ್ತಿರುವ ಚಾಮರಧಾರಿಣಿ

39-60/

ಚಂದ್ರಾಪೀಡನ ಜೈತ್ರಯಾತ್ರೆ [39 to 60]
ಎರಡುಮಚಲಂಗಳೆಡೆಯೊಳ್
ಪರಿವಮರನದೀಪ್ರವಾಹದಿಂದೆಸೆವ ವಸುಂ
ಧರೆಯಂದದಿನಲಘುಪಯೋ
ಧರವಿಲಸಿತಹಾರಲತಿಕೆ ಸತಿ ಸೊಗಯಿಸಿದಳ್           ೩೯
ಪೊಳೆವ ರವಿಬಿಂಬದೊಳ್ ಬಂ
ದೊಳಪೊಕ್ಕುಮೃತಾಂಶುಬಿಂಬಮೆನೆ ನಿಜಶಯ್ಯಾ
ತಳನಿಹಿತ ರತ್ನದರ್ಪಣ
ತಳದೊಳ್ ಮಾರ್ಪೊಳೆದುದಾನನಂ ಮಾನಿನಿಯಾ        ೪೦
ವ|| ಅಂತಿರ್ದಳಂ ಗೆಂಟಿನೊಳ್ ಕಂಡು ವಿನಯರತ್ನಾಕರಂ ಸಾಷ್ಟಾಂಗಪ್ರಣತನಾಗೆ
ಅರಸಿ ನಲವರಿಕೆಯಿಂದಂ
ಪರಸುತ್ತಿಂದೆನ್ನ ತಂದೆ ಬಂದನೆನುತ್ತಂ
ತೊರೆದೆನಸುಂ ಮೊಲೆವಾಲುಗು
ತರೆ ತನಯನನೞ್ಕಱಂದಮಪ್ಪಿದಳಾಗಳ್                ೪೧
ವ|| ಅನಂತರಂ ವೈಶಂಪಾಯನನುಮೞ್ಕಱಂ ತಳ್ಕೈಸಿ ವಿಳಾಸವತಿಮಹಾದೇವಿ ಕುಳ್ಳಿರ್ದು ವಿನಯದಿಂ ನೆಲದೊಳ್ ಕುಳ್ಳಿರ್ದ ವೈಶಂಪಾಯನನುಮಂ ಮಗುೞೆ ತೆಗೆದು ತಳ್ಕೈಸುತ್ತಮಿರ್ದು
ವಿನಯದೆ ನಿನ್ನ ತಂದೆಯ ಪ್ರಸಾದದಿನಿಂತು ಸಮಸ್ತ ಸತ್ಕಳಾ
ವನಿತೆಯರೊಳ್ ಮಹೋತ್ಸವದೆ ಕೂಡಿದಿರಿಂತಿರೆ ಬೇಗದಿಂ ವಧೂ
ಜನದೊಡಗೂಡಿಮೆಂದು ಪಿರಿದೞ್ಕಱನೊಳ್ ಪರಸುತ್ತಮಾತ್ಮನಂ
ದನ ಶುಕಾನಾಸನಂದನನನಾ ಸತಿ ಕಣ್ಮಲರಾರೆ ನೋಡಿದಳ್               ೪೨
ವ|| ತದನಂತರಂ ಸಮಸ್ತ ಜನನಿಯರುಮಂ ಯಥಾಕ್ರಮದಿನಭಿವಂದಿಸಿ ರಾಜಮಂದಿರಮಂ ಪೊಱಮಟ್ಟು ಸಕಲ ರಾಜಲೋಕಂಬೆರಸು ಮಹಾಮಾತ್ಯ ಶುಕನಾಸನರಮನೆಗೆ ವಂದು
ತಂದೆಗೆ ತಾಯ್ಗೆ ಮಹೋತ್ಸವ
ದಿಂದಂ ಪೊಡಮಡುವ ತೆಱದೆ ಸಚಿವಂಗಂ ತ
ತ್ಸುಂದರಿ ಮನೋರಮೆಗಮಾ
ನಂದದೆ ಪೊಡಮಟ್ಟನಂದು ಚಂದ್ರಾಪೀಡಂ              ೪೩
ಯರಿಂದಲೂ, ಪುರಾಣಪುಣ್ಯಕಥೆಗಳನ್ನು ಹೇಳುವುದರಲ್ಲಿ ಆಸಕ್ತರಾಗಿರುವ ಸಂನ್ಯಾಸಿನಿಯರ ಗುಂಪಿನಿಂದಲೂ ಸೇವಿಸಲ್ಪಡುತ್ತಿದ್ದ ತಾಯಿಯನ್ನು ಕಂಡನು. ಅಲ್ಲದೆ, ೩೯. ಎರಡು ಬೆಟ್ಟಗಳ ಮಧ್ಯದಲ್ಲಿ ಹರಿಯುತ್ತಿರುವ ಗಂಗಾನದಿಯ ಪ್ರವಾಹದಿಂದ ಶೋಭಿಸುವ ಭೂಮಿ ಭಾಗದಂತೆ ತೋರಮೊಲೆಗಳ ಮಧ್ಯದಲ್ಲಿ ಶೋಭಿಸುತ್ತಿರುವ ಮುತ್ತಿನ ಸರದಿಂದ ವಿಲಾಸವತಿಯು ಕಂಗೊಳಿಸುತ್ತಿದ್ದಳು. ೪೦. ತಳತಳಿಸುವ ಸೂರ್ಯಬಿಂಬದಲ್ಲಿ ಪ್ರವೇಶಿಸಿರುವ ಚಂದ್ರಮಂಡಲದಂತೆ ತನ್ನ ಹಾಸಿಗೆಯಲ್ಲಿ ಇಟ್ಟಿರುವ ಮಣಿಗನ್ನಡಿಯಲ್ಲಿ ವಿಲಾಸವತಿಯ ಮುಖವು ಪ್ರತಿಫಲಿಸಿತು. ವ|| ಹೀಗೆ ಇದ್ದ ತಾಯಿಯನ್ನು ಬಹಳ ವಿನಯವಂತನಾದ ಚಂದ್ರಾಪೀಡನು ದೂರದಿಂದಲೇ ಕಂಡು ಸಾಷ್ಟಾಂಗ ನಮಸ್ಕಾರವನ್ನು ಮಾಡಲಾಗಿ, ೪೧. ಮಹಾರಾಣಿಯು ಬಹಳ ಪ್ರೀತಿಯಿಂದ ಆಶೀರ್ವದಿಸುತ್ತಾ ‘ಈ ದಿನ ನನ್ನಪ್ಪ ಬಂದನಲ್ಲ’ ಎಂದು ಹೇಳುತ್ತಾ, ಮೊಲೆಹಾಲು ಒಸರುತ್ತಿರಲು ಮಗನನ್ನು ಬಹಳ ಅಕ್ಕರೆಯಿಂದ ತಬ್ಬಿಕೊಂಡಳು. ವ|| ಬಳಿಕ ವೈಶಂಪಾಯನನನ್ನು ಪ್ರೀತಿಯಿಂದ ಆಲಿಂಗಿಸಿ ವಿನಯದಿಂದ ನೆಲದ ಮೇಲೆ ಕುಳಿತುಕೊಂಡಿದ್ದ ಅವನನ್ನು ಮತ್ತೆ ಮತ್ತೆ ಬಾಚಿ ತಬ್ಬಿಕೊಳ್ಳುತ್ತಿದ್ದು, ೪೨. “ಮಗು, ನಿನ್ನ ತಂದೆಯ ಅನುಗ್ರಹದಿಂದ ನೀವಿಬ್ಬರೂ ವಿನಯವಂತರಾಗಿ ಸಮಸ್ತವಿದ್ಯೆಗಳೆಂಬ ಕನ್ಯೆಯರನ್ನು ಬಹಳ ಸಂತೋಷದಿಂದ ಪಡೆದಿರಿ. ಇನ್ನು ಆದಷ್ಟು ಬೇಗನೆ ಹೆಂಡತಿಯರನ್ನು ಕೈಹಿಡಿಯಿರಿ” ಎಂದು ಬಹಳ ಮಮತೆಯಿಂದ ಆಶೀರ್ವದಿಸುತ್ತಾ ತನ್ನ ಮಗನನ್ನೂ ಮಂತ್ರಿಯ ಮಗನನ್ನೂ ರಾಣಿ ಕಣ್ಣು ತಣಿಯವಂತೆ ನೋಡಿದಳು. ವ|| ಬಳಿಕ ತಾಯಂದಿರನ್ನು ಕ್ರಮವರಿತು ನಮಸ್ಕರಿಸಿ, ಅರಮನೆಯಿಂದ ಹೊರಕ್ಕೆ ಬಂದು ಸಮಸ್ತ ಸಾಮಂತರಿಂದ ಕೂಡಿಕೊಂಡು ಮುಖ್ಯಮಂತ್ರಿಯಾದ ಶುಕನಾಸನ ಮಹಲಿಗೆ ಬಂದು, ೪೩. ಚಂದ್ರಾಪೀಡನು ತನ್ನ ತಾಯಿತಂದೆಗಳಿಗೆ ಹೇಗೆ ಸಂತೋಷದಿಂದ ನಮಸ್ಕರಿಸುತ್ತಾನೋ ಅದೇ ರೀತಿ
ವ|| ಅಂತು ಪೊಡವಟ್ಟು ಪರಮಾಶೀರ್ವಾದಂಗಳನಾಂತು ತದನಂತರದೊಳ್ ಪೊಱಮಟ್ಟು ಬರ್ಪಾಗಳ್
ತನಗೆಂದು ಬೇ ಮುನ್ನಮೆ
ಜನಕಂ ಮಾಡಿಸಿದ ನೆಲೆಯ ಕರುಮಾಡಂ ಕಾಂ
ಚನಕಲಶತತಿಯಿನೆಸೆದುದು
ಕನಕಾದ್ರಿಯನಲ್ಲಿ ಕಡೆದು ತಂದಿರ್ವಿಸಿದವೋಲ್        ೪೪
ವ|| ಅದಲ್ಲದೆಯುಮಾಬದ್ಧವಂದನಮಾಲಾಭಿರಂಜಿತಮುಮುದ್ಗತ ಸಿತಪತಾಕಾ ಸಹಸ್ರಸಂಕುಳಮುಮಭ್ಯಾಹತ ಮಂಗಳಪಟುಪಟ ಹರವಾಪೂರಿತಮುಂ ಉಪಪಾದಿತಾಶೇಷ ಗೃಹಪ್ರವೇಶಮಂಗಳಮುಮಪ್ಪ ನಿಜಮಂದಿರಮಂ ಪೊಕ್ಕು ನರೇಂದ್ರಚಕ್ರಮಂ ಯಥಾಕ್ರಮದಿಂ ಮನ್ನಿಸಿ ಮಜ್ಜನಭೋಜನಾದಿ ದಿವಸವ್ಯಾಪಾರಮಂ ತೀರ್ಚಿ
ಭುವನತ್ರಯಮುಂ ಕೈಸಾ
ರ್ಗುವಿದಱನೆಂಬಂತೆ ತನ್ನ ಮಣಿಮಯಶಯ್ಯಾ
ಭವನಾಂತರಾಳದೊಳ್ ಕ
ಟ್ಟವೇೞ್ದನಿಂದ್ರಾಯುಧಾಶ್ವಮಂ ನೃಪತನಯಂ           ೪೫
 
ವ|| ಅಂತು ತುರಗರತ್ನಮನೆ ನೋಡಿ ಪೋೞ್ತುಗಳೆಯುತ್ತಮಿರ್ಪುದುಂ
ದಿನಲಕ್ಷಿ ಕಾಂತೆ ಮೆಯ್ವಿಟ್ಟಿೞದು ಗಗನರಂಗಾಗ್ರದಿಂ ವಾರುಣೀಸೇ
ವನೆಗೆಯ್ತರ್ಪಲ್ಲಿ ಕಾಲಿಂ ನವಮಣಿಮಯಮಂಜೀರಕಂ ನುಣ್ಚುತಂ ತೀ
ವಿ ನಿಜಪ್ರದ್ಯೋತದಿಂ ಪಶ್ಚಿಮಶಿಖರಿಶಿರೋಭಾಗದೊಳ್ ಬೀೞ್ದುದೆಂಬಂ
ತಿನಬಿಂಬಂ ರಂಜಿಸಿತ್ತಸ್ತಮಯ ಸಮಯದೊಳ್ ಮುಕ್ತಪಾದಾವಲಂಬಂ        ೪೬
ಇನನ ರಥಚಕ್ರಮಾರ್ಗವ
ನನುಸರಿಸಿ ಜಲಪ್ರವಾಹಮೇ ಪಿರಿದಪುದೆಂ
ಬಿನಮೆಸೆದತ್ತಪರದಿಶಾಂ
ಗನೆಯತ್ತಲ್ ರಾಗರುಚಿರ ದಿವಸಾಲೋಕಂ             ೪೭
ಮಂತ್ರಿಗೂ ಅವನ ಪತ್ನಿಯಾದ ಮನೋರಮೆಗೂ ಆನಂದದಿಂದ ನಮಸ್ಕರಿಸಿದನು. ವ|| ಹಾಗೆ ನಮಸ್ಕರಿಸಿ ಅಮೋಘವಾದ ಆಶೀರ್ವಾದಗಳನ್ನು ಪಡೆದು ಹೊರಟುಬರುತ್ತಿರಲಾಗಿ, ೪೪. ಮಹಾರಾಜನು ಮೊದಲೇ ಇವನ ವಾಸಕ್ಕೆಂದು ಹೊಸದಾಗಿ ಒಂದು ಉಪ್ಪರಿಗೆ ಮನೆಯನ್ನು ಕಟ್ಟಿಸಿದ್ದನು. ಅದು ಮೇರುಪರ್ವತವನ್ನೇ ಕಡೆದು ತಂದಿರಿಸಿರುವಂತೆ ಚಿನ್ನದ ಕಲಶಗಳಿಂದ ಶೋಭಿಸುತ್ತಿತ್ತು. ವ|| ಅಲ್ಲದೆ ಕಟ್ಟಿರುವ ತೋರಣದಿಂದ ರಮ್ಯವಾಗಿರುವ, ಎತ್ತಿಕಟ್ಟಿರುವ ಸಾವಿರಾರು ಬಿಳಿಯ ಬಾವುಟಗಳಿಂದ ನಿಬಿಡವಾಗಿರುವ, ಬಾರಿಸುತ್ತಿರುವ ಮಂಗಳಕರವಾದ ತಮಟೆಯ ದೊಡ್ಡ ಧ್ವನಿಯಿಂದ ತುಂಬಿಕೊಂಡಿರುವ, ಗೃಹಪ್ರವೇಶಕ್ಕೆ ಸಂಬಂಧಪಟ್ಟ ಶುಭಕಾರ್ಯ ಗಳನ್ನೆಲ್ಲಾ ಮಾಡಿ ಮುಗಿಸಿರುವ ತನ್ನ ವಾಸಭವನವನ್ನು ಸೇರಿ, ರಾಜರ ಸಮೂಹವನ್ನು ಕ್ರಮವರಿತು ಗೌರವಿಸಿ ಸ್ನಾನ, ಭೋಜನ ಮೊದಲಾದ ದಿನಚರಿ ಕೆಲಸವನ್ನೆಲ್ಲಾ ಮುಗಿಸಿದನು. ೪೫. ‘ಇದೊಂದು ದೊರಕಿರುವುದರಿಂದ ಮೂರು ಲೋಕವನ್ನೂ ಕೈವಶ ಮಾಡಿಕೊಳ್ಳಬಹುದು’ ಎಂಬಂತಿರುವ ಇಂದ್ರಾಯುಧವನ್ನು ತನ್ನ ರತ್ನಮಯವಾದ ಮಲಗುವ ಮನೆಯ ಒಳಗಡೆಯಲ್ಲೇ ಕಟ್ಟಿಹಾಕಬೇಕೆಂದು ಅಪ್ಪಣೆ ಮಾಡಿದನು. ವ|| ಹೀಗೆ ಆ ಅಶ್ವರತ್ನವನ್ನೇ ನೋಡುತ್ತಾ ನೋಡುತ್ತಾ ಕಾಲವನ್ನು ಕಳೆಯುತ್ತಿರಲಾಗಿ. ೪೬. ಸಂಧ್ಯಾಕಾಲದಲ್ಲಿ ಸೂರ್ಯಮಂಡಲವು ಕಿರಣಗಳ ಸಂಪರ್ಕವನ್ನು ಕಳೆದುಕೊಂಡು ಕಳೆಗುಂದಿ ಕೆಳಗಿಳಿಯುತ್ತಿತ್ತು. ಆಗ ಅದು ‘ದಿನಲಕ್ಷಿ ’ ಎಂಬ ಮಹಿಳೆಯು ಯಾವ ಅಳುಕೂ ಇಲ್ಲದೆ ಆಕಾಶಪ್ರದೇಶದಿಂದ “ವಾರುಣೀ ಸೇವನೆಗಾಗಿ” (೧. ಪಶ್ಚಿಮದಿಕ್ಕನ್ನು ಸೇರುವುದಕ್ಕಾಗಿ,
೨. ಮದ್ಯಪಾನಕ್ಕಾಗಿ) ಬರುತ್ತಿರಲಾಗಿ ಅವಳ ಕಾಲಿನಿಂದ ಹೊಸದಾದ ಪದ್ಮರಾಗಮಣಿಯ ಕಾಲ್ಗಡಗವು ಜಾರಿ ತನ್ನೊಂದು ಪ್ರಭೆಯಿಂದ ಮಧ್ಯರಂಧ್ರವನ್ನು ಮುಚ್ಚಿ ಏಕಾಕಾರವಾಗಿ ಮುಳುಗುವ ಬೆಟ್ಟದ ಮೇಲುಭಾಗದಲ್ಲಿ ಬೀಳುತ್ತಿದೆಯೋ ಎಂಬಂತೆ ಕಾಣುತ್ತಿತ್ತು!
೪೭. ಸೂರ್ಯನ ರಥಚಕ್ರದಿಂದ ದಾರಿಯನ್ನು ಅನುಸರಿಸಿ ಜಲಪ್ರವಾಹವೇ ಹರಿಯುತ್ತಿದೆಯೋ ಎಂಬಂತೆ ಸಂಜೆಗೆಂಪಿನಿಂದ
ನಳನೀಪರಿಮಳ ಪರಿಚಿತ
ಲುಳಿತ ಭ್ರಮರಾಳಿ ಕಾಲಪಾಶಂಗಳವೋಲ್
ಬಳಸೆ ಕೊರಲಂ ರಥಾಂಗಂ
ಗಳನಗಲ್ದುವು ವಿರಹತಾಪವಿಹ್ವಲಿತಂಗಳ್       ೪೮
ತೆಗೆದಂಬುಜಮಧುರಸಮಂ
ಪಗಲೆಲ್ಲಂ ಕರಪುಟಂಗಳಿಂ ಪೀರ್ದುದನಾ
ಗಗನಪಥಶ್ರಮದಿಂ ರವಿ
ಮಗುೞದಂತಾಯ್ತು ಮಿಸುಪ ಕೆಂಬಿಸಿಲುಗಳುಂ      ೪೯
ರವಿಮಂಡಲಂ ಪ್ರತೀಚೀ
ಯುವತೀಕರ್ಣಾವತಂಸರಕ್ಕೋತ್ಪಲದಂ
ತೆವೊಲಿರೆ ಚಿನ್ನೈದಿಲ್ಗೊಳ
ದಂತೆವೊಲಾಯ್ತು ಸಂಜೆಗೆಂಪಿನಿಂ ಗಗನತಳಂ          ೫೦
ಇನನಿನಿಯನೆನಿಪನಗಲಲು
ಮನಿತಳಂ ಪುಗಿಸಿ ಮುಚ್ಚಿ ಮಧುಕರನೊಳ್ ಪ
ದ್ಮಿನಿ ನೆರೆದಳೆಂದೊಡೇಂ ಕಾ
ಮಿನಿಯೊಲವಂ ನಚ್ಚುವವನೆ ಗಾವಿಲನಲ್ತೇ             ೫೧
ವ|| ತದನಂತರಂ ಕೃಷ್ಣಾಗರುಪಂಕಪತ್ರಲತೆಗಳಂತೆ ತಿಮಿರರೇಖೆಗಳ್ ನಿಮಿರೆಯುಂ ಪ್ರಾಸಾದಲಕ್ಷಿ ಯ ಕರ್ಣೋತ್ಪಲಂಗಳಂತೆ ವಾತಾಯನವಿವರಂಗಳೊಳ್ ಪಾರಾವತಂಗಳೆಸೆಯೆಯುಂ ಚಂಪಕದೊಳ್ಳಾರಂಗಳಂತೆ ದೀಪಿಕಾಸಹಸ್ರಂಗಳ್ ಮಣಿಬದ್ಧಭೂಮಿಭಾಗಂಗಳೊಳ್ ಮಾರ್ಪೊಳೆಯೆಯುಂ ರವಿವಿರಹಾರ್ತ ನಳಿನೀವಿನೋದನಾಗತ ಬಾಲಾತಪಂಗಳಂತೆ ದೀಪಿಕಾ ಲೋಕಂಗಳ್ ಭವನದೀರ್ಘಿಕೆಗಳೊಳ್ ಪ್ರಜ್ವಳಿಸೆಯುಂ ಯಾಮಿಕನಂತಾರೋಪಿತಚಾಪನಾಗಿ ಕುಸುಮಶರನಂತಪುರಮಂ ತೊಳಲೆಯುಂ ನವಪಲ್ಲವಂಗಳಂತೆ ಸರಾಗಂಗಳಾದ
ಸುಂದರವಾದ ಹಗಲಿನ ಬೆಳಕು ಪಶ್ಚಿಮದಿಕ್ಕೆಂಬ ಹೆಂಗಸಿನ ಕಡೆಗೆ ಸಾಗಿಹೋಗುತ್ತಿತ್ತು. ೪೮. ಆ ಸಮಯದಲ್ಲಿ ತಾವರೆಯ ಸುವಾಸನೆಯ ಮೇಲಿರುವ ಅತ್ಯಕವಾದ ಲೋಭದಿಂದ ಮುತ್ತಿಕೊಂಡಿದ್ದ ದುಂಬಿಗಳ ಸಾಲು ಅದು ಮುಚ್ಚಿಕೊಂಡ ಮೇಲೆ ಚೆಲ್ಲಾಪಿಲ್ಲಿಯಾಗಿ ಚಕ್ರವಾಕದಂಪತಿಗಳ ಕೊರಳನ್ನು ಸುತ್ತುಗಟ್ಟಿದುವು. ಆಗ ವಿರಹವ್ಯಥೆಯಿಂದ ಕಳವಳಗೊಂಡ ಅವು ಯಮಪಾಶದಿಂದ ಸೆಳೆಯಲ್ಪಟ್ಟಂತೆ ಒಂದಕ್ಕೊಂದು ಅಗಲಿಹೋದುವು. ಟಿ. ಸೂರ್ಯಾಸ್ತಮಯವಾದ ಕೂಡಲೆ ಚಕ್ರವಾಕಪಕ್ಷಿಗಳು ಪರಸ್ಪರ ಅಗಲಿ ವಿರಹವೇದನೆಯಿಂದ ಸಂತಾಪಗೊಳ್ಳುತ್ತವೆ. ೪೯. ಸೂರ್ಯನು ಹಗಲೆಲ್ಲ ಕಮಲದಲ್ಲಿರುವ ಹೂವಿನ ರಸವನ್ನು ತನ್ನ ಕಿರಣಗಳೆಂಬ ಕೈಬೊಗಸೆಯಿಂದ ತೆಗೆದು ತೆಗೆದು ಕುಡಿಯುತ್ತಿದ್ದನು. ಈಗ ದೀರ್ಘಪ್ರಯಾಣದ ಅಲಸಿಕೆಯಿಂದ ಹೊಟ್ಟ ಕೆಡಲು ಅವುಗಳನ್ನೆಲ್ಲಾ ಕಕ್ಕುತ್ತಿದ್ದಾನೆ ಎಂಬಂತೆ ಕೆಂಬಿಸಿಲು ಶೋಭಿಸುತ್ತಿತ್ತು. ೫೦. ಆಗ ಸೂರ್ಯಮಂಡಲವು, ಪಶ್ಚಿಮದಿಕ್ಕೆಂಬ ರಮಣಿಯು ಕಿವಿಯಲ್ಲಿ ಮುಡಿದುಕೊಂಡಿರುವ ಕೆಂದಾವರೆಯಂತೆ ಕಾಣುತ್ತಿತ್ತು. ಸಂಜೆಗೆಂಪಿನಿಂದ ಆಕಾಶಪ್ರದೇಶವು ಕೆಂದಾವರೆಯ ಕೊಳದಂತೆ ಕಾಣುತ್ತಿತ್ತು. ೫೧. ಪದ್ಮಿನಿ (ತಾವರೆ)ಗೆ ಪ್ರೀತಿಪಾತ್ರನಾದ ಸೂರ್ಯನು ಅಗಲಿಹೋದನು. ಕೂಡಲೆ ಅವಳು ಮಧುಕರ (ದುಂಬಿ)ನನ್ನು ತನ್ನೊಳಗೆ ಸೇರಿಸಿಕೊಂಡು ಮುಚ್ಚಿ ಅವನೊಂದಿಗೆ ಬೆರೆತುಕೊಂಡುಬಿಟ್ಟಳು. ಕಾಮಿನಿಯರ ಪ್ರೀತಿಯನ್ನು ನಂಬುವವನು ಶುದ್ಧ ಮೂಢನಲ್ಲವೆ? ಟಿ. ಸೂರ್ಯನು ಮುಳುಗಿದ ಕೂಡಲೆ ತಾವರೆ ಮುಚ್ಚಿಕೊಳ್ಳುತ್ತದೆ. ಆಗ ಬಂಡನ್ನು ಕುಡಿಯಲು ಬಂದಿದ್ದ ದುಂಬಿಯೂ ಒಳಗೆ ಸೇರಿಬಿಡುವುದುಂಟು. ಇಲ್ಲಿ ಪದ್ಮಿನಿಯನ್ನು ಕಾಮಿನಿಯೆಂದೂ ಸೂರ್ಯನನ್ನು ನಿಜವಾದ ನಲ್ಲನೆಂದೂ ದುಂಬಿಯನ್ನು ವಿಟನೆಂದೂ ಚಿತ್ರಿಸಿದ್ದಾನೆ. ವ|| ಬಳಿಕ ಕಾಲಾಗರು ದ್ರವದಿಂದ ಬರೆಯಲ್ಪಟ್ಟಿರುವ ಪತ್ರರಚನೆಯಂತಿರುವ ಅಂಧಕಾರ ಪರಂಪರೆಗಳು ಹರಡುತ್ತಿರಲಾಗಿ, ಅರಮನೆಯ ಗೃಹದೇವತೆಯಾದ ಲಕ್ಷಿ ಯ ಕಿವಿಯಲ್ಲಿರುವ ಕನ್ನೆ ದಿಲೆಗಳಂತೆ ಕಿಟಕಿ ಗೂಡುಗಳಲ್ಲಿ ಪಾರಿವಾಳಗಳು ಶೋಭಿಸುತ್ತಿರಲಾಗಿ, ಸಂಪಿಗೆ ಹೂವಿನ ಒಳ್ಳೆಯ ಮಾಲೆಯಂತೆ ಸಾವಿರಾರು ದೀಪಗಳು ರತ್ನದ ನೆಲೆಗಟ್ಟುಗಳಲ್ಲಿ ಪ್ರತಿಬಿಂಬಿಸಿರಲಾಗಿ, ಸೂರ್ಯನ ಅಗಲುವಿಕೆಯಿಂದ ವೇದನೆಯನ್ನು ಅನುಭವಿಸುವ ನಳಿನಿಯ (ತಾವರೆಯ) ಬೇಸರವನ್ನು ಕಳೆಯುವುದಕ್ಕಾಗಿ ಬಂದಿರುವ ಎಳೆಬಿಸಿಲುಗಳಂತೆ ದೀಪಗಳ ಬೆಳಕು ಅರಮನೆಯ ಸರೋವರಗಳಲ್ಲಿ ಬೆಳಗುತ್ತಿರಲಾಗಿ, ಕಾವಲುಗಾರನಂತೆ ಮನ್ಮಥನು ಹೆದೆಯೇರಿಸಿದ ಬಿಲ್ಲನ್ನು ಹಿಡಿದುಕೊಂಡು ರಾಣಿವಾಸಕ್ಕೆ ಹೋಗಿ ಸುತ್ತಾಡುತ್ತಿರಲಾಗಿ, ಹೊಸಚಿಗುರಿನಂತೆ “ಸರಾಂಗಂಗಳಾದ” (೧. ಕಾಮೋದ್ದೀಪಕವಾದ, ೨. ಕೆಂಪಿನಿಂದ
ದೂತೀವಚನಂಗಳ್ ಕಾಂತಾಜನಕ್ಕೆ ಕರ್ಣಪೂರಂಗಳಾಗೆಯುಂ ಆ ನಿಶಾಸಮಯದೊಳ್ ನೃಪರೂಪಚಂದ್ರಂ ಸಂಧ್ಯಾ ಸಮಯೋಚಿತ ನಿಯಮಮಂ ನಿರ್ವರ್ತಿಸಿ ಮಣಿಮಯಮಂಟಪದೊಳ್ ವೈಶಂಪಾಯನ ದ್ವಿತೀಯನೋಲಗದೊಳಿರೆ
ಗುಣನಿಯಂ ನೋಡಲ್ಕಾ
ಫಣೀಂದ್ರನುತ್ಕಂಠನಾಗೆ ತಲೆದೋರ್ಪ ಫಣಾ
ಮಣಿರುಚಿಗಳಂತೆ ಪೊಳೆದುವು
ಮಣಿಭೂಮಿಯೊಳೆಸೆವ ದೀಪಿಕಾಪ್ರಕರಂಗಳ್           ೫೨
ವ|| ಅಂತಾ ಸಮಯದೊಳ್
ಉದಿತೇಂದುಪ್ರಭೆ ರಾಹುವಿಂಗಗಿದು ಕಾಂತಾರೂಪಮಂ ತಾಳ್ದಿ ಬಂ
ದುದೊ ಮೇಣ್ ರಾಜಕುಲಾದೇವತೆಯೆ ಬಂದಳ್ ಮೂರ್ತಿಗೊಂಡೆಂಬಿನಂ
ಸುದತೀರತ್ನಮದೊರ್ವಳೆೞ್ತರುತಮಿರ್ದಳ್ ಸುತ್ತಲುಂ ನಾಡೆ ಪೊ
ಣ್ಮಿದ ಲಾವಣ್ಯದೆ ಕಾಂಚನಾಕರರಜೋವಿಸ್ತಾರಮಂ ಮಾೞ್ಪವೋಲ್       ೫೩
 
ಲಲಿತ ರಣನ್ಮಣಿನೂಪುರ
ವಿಲಸಿತ ಪದಯುಗಳದಿಂದೆ ಸುಂದರಿ ಕೂಜ
ತ್ಕಲಹಂಸಾಕುಲ ಕಮಲಾ
ಕಲಿತ ಸರೋಜಿನಿಯ ತೆಱದಿನೆೞ್ತರುತಿರ್ದಳ್                     ೫೪
ಲಲಿತಾಂಗಿ ಮೆಲ್ಲಮೆಲ್ಲನೆ
ನಳಿತೋಳಂ ಬೀಸೆ ಮಿಸುಗುವಸಿಯುಗುರ್ಗಳ ನು
ಣ್ಬೆಳಗು ನಿಮಿರ್ದೆಸೆದುವೊಗೆದ
ಗ್ಗಲಿಸುವ ಲಾವಣ್ಯರಸದ ಧಾರಾವಳಿವೋಲ್                 ೫೫
ಮಿಸುಗುವ ಬೆಳ್ದಿಂಗಳ್ ದೆಸೆ
ದೆಸೆಯೊಳ್ ಪಸರಿಸುವ ತೆಱದೆ ಹಾರಮರೀಚಿ
ಪ್ರಸರಂ ಬಳಸುತ್ತಿರೆ ಬ
ರ್ಪಸಿಯಳ್ ಪಾಲ್ಗಡಲೊಳೆಸೆವ ಸಿರಿಯಂ ಪೋಲ್ತಳ್        ೫೬
ಕೂಡಿರುವ) ನಲ್ಲನ ಕಡೆಯಿಂದ ಬಂದ ದೂತಿಯ ಮಾತುಗಳು ನಲ್ಲೆಯರಿಗೆ ಕರ್ಣಾಭರಣಗಳಂತೆ ಸೊಗಸನ್ನುಂಟುಮಾಡುತ್ತಿರಲಾಗಿ, ಆ ರಾತ್ರಿಯ ವೇಳೆಯಲ್ಲಿ ಚಂದ್ರಾವತಾರನಾದ ರಾಜಪುತ್ರನು ಸಂಧ್ಯಾಕಾಲಕ್ಕೆ ಉಚಿತವಾದ ನಿಯಮಗಳನ್ನು ಮುಗಿಸಿ ರತ್ನಮಂಟಪದಲ್ಲಿ ವೈಶಂಪಾಯನನ ಜೊತೆಯಲ್ಲಿ ಮಾತುಕತೆ ನಡೆಸುತ್ತಿರಲಾಗಿ, ೫೨. ಗುಣನಿಯಾದ ಈ ರಾಜಕುಮಾರನನ್ನು ನೋಡುವುದಕ್ಕಾಗಿ ಅತ್ಯಾಸೆಪಟ್ಟು ಆದಿಶೇಷನು ಪಾತಾಳಲೋಕದಿಂದ ಮೇಲಕ್ಕೆ ತಲೆನೀಡಲಾಗಿ ಅವನ ಸಾವಿರ ಹೆಡೆಗಳಲ್ಲಿರುವ ರತ್ನಗಳ ಕಾಂತಿಯಂತೆ ಮಣಿಮಯವಾದ ನೆಲೆಗಟ್ಟಿನಲ್ಲಿ ಪ್ರತಿಬಿಂಬಿಸಿರುವ ದೀಪಗಳು ಹೊಳೆಯುತ್ತಿದ್ದುವು. ವ|| ಆ ಸಮಯದಲ್ಲಿ ೫೩. ಬಾಲಚಂದ್ರನ ಕಳೆಯು ರಾಹುವಿಗೆ ಹೆದರಿಕೊಂಡು, ಸ್ತ್ರೀರೂಪವನ್ನು ತಾಳಿ ಬಂದಿರುವಂತೆಯೂ ಅರಮನೆಯ ಅದೇವತೆಯು ಮೂರ್ತಿಭವಿಸಿ ಬಂದಿರುವಂತೆಯೂ ಶೋಭಿಸುವ ಒಬ್ಬ ಶ್ರೇಷ್ಠ ತರುಣಿಯು ಅವನ ಸಮೀಪಕ್ಕೆ ಬರುತ್ತಿದ್ದಳು. ಸುತ್ತಲೂ ಹೊಮ್ಮುತ್ತಿರುವ ಅವಳ ಲಾವಣ್ಯದಿಂದ ಚಿನ್ನದ ಗಣಿಯ ಧೂಳಿ ಎಲ್ಲೆಲ್ಲೂ ಹರಡುತ್ತಿರುವಂತೆ ಕಾಣುತ್ತಿತ್ತು. ೫೪. ಇಂಪಾಗಿ ದನಿಮಾಡುತ್ತಿರುವ ರತ್ನಖಚಿತವಾದ ಎರಡು ಕಾಲ್ಗಡಗಗಳನ್ನು ಹಾಕಿಕೊಂಡು ಬರುತ್ತಿರುವ ಆ ಚೆಲುವೆಯು ಕೂಗುತ್ತಿರುವ ರಾಜಹಂಸಗಳಿಂದ ತುಂಬಿಕೊಂಡಿರುವ ತಾವರೆಗಳುಳ್ಳ ತಾವರೆಬಳ್ಳಿಯಂತೆ ಶೋಭಿಸುತ್ತಿದ್ದಳು. ೫೫. ಆ ಕೋಮಲಾಂಗಿಯು ಬರುತ್ತಿರುವಾಗ ಅವಳ ಕೋಮಲವಾದ ತೋಳುಗಳು ಮೆಲ್ಲಮೆಲ್ಲನೆ ಹಿಂದಕ್ಕೂ ಮುಂದಕ್ಕೂ ಚಲಿಸುತ್ತಿದ್ದುವು. ಆಗ ತೆಳುವಾದ ಉಗುರುಗಳು ತಂಬೆಳಗು ಹರಡುತ್ತಿತ್ತು. ಅದು ಹೆಚ್ಚುತ್ತಿರುವ ಸೌಂದರ್ಯ ರಸದ ಧಾರೆಗಳ ಪರಂಪರೆಯಂತೆ ಶೋಭಿಸುತ್ತಿತ್ತು. ೫೬. ಪ್ರಕಾಶಿಸುವ ಬೆಳ್ದಿಂಗಳು ದಿಕ್ಕುದಿಕ್ಕಿಗೂ ಹರಡುವ ರೀತಿಯಲ್ಲಿ ಮುತ್ತಿನಸರದ ಕಾಂತಿಸಮೂಹವು ಅವಳ ಸುತ್ತಲೂ ವ್ಯಾಪಿಸಿರಲು ಬರುತ್ತಿರುವ ಆ ಸುಂದರಿಯು ಕ್ಷೀರಸಮುದ್ರದಲ್ಲಿ ಶೋಭಿಸುವ ಲಕ್ಷಿ ಯಂತೆ
ಗಿರಿರಾಜಂ ಗೌರಿಯನಾ
ಹರಂಗೆ ಶುಶ್ರೂಷೆಗೆಯಿಸಲೊಡಗೊಂಡೊಯ್ವಂ
ತಿರೆ ಸತಿಯ ಪೆಱಗೆ ಕಿಱದಂ
ತರದೊಳ್ ಕೈಲಾಸನೆಂಬ ಕಂಚುಕಿ ಬಂದಂ               ೫೭
ವ|| ಅಂತಾ ಕಾಂತೆವೆರಸು ಕಂಚುಕಿ ಬಂದು ಪೊಡವಟ್ಟು ಕೈಗಳಂ ಮುಗಿದು ದೇವಾ ಬಿನ್ನಪಮೆಂದಿಂತೆಂದಂ
ಮುನಿಸಿಂ ತ್ವಜ್ಜನಕಂ ಕುಳೂತಪುರಮಂ ನಿರ್ಮೂಲಿಪಂದಾ ಕುಳೂ
ತನರೇಂದ್ರಂ ಭಯದಿಂ ಕಳತ್ರಸಹಿತಂ ಪೋಗಲ್ ಕುಳೂತೇಶನಂ
ದನೆಯಂ ಮತ್ತಮನೇಕರಂ ಸೆಗೆ ತಂದಿಟ್ಟಲ್ಲಿ ತದ್ರಾಜನಂ
ದನೆಯಂ ಕನ್ನೆಯನೞ್ಕಱಂ ನಡಪಿದಳ್ ಮಾದೇವಿ ಕಾರುಣ್ಯದಿಂ            ೫೮
ವ|| ಅಂತು ನಡಪುತ್ತಮಿರ್ದು
ಪಿರಿದುಂ ಮನ್ನಿಸಿ ನಡಪು
ತ್ತಿರೆ ಪರಮರಹಸ್ಯಭೂಮಿಯೆನಿಸಿದಳಿಂತೀ
ಪರಿಚಾರಿಕೆ ತನಗೆಂದಾ
ದರದಿಂ ನಿಜಜನನಿ ಬೆಸಸಿಯಟ್ಟಿದಳೀಗಳ್                  ೫೯
ಧರೆಯೊಳ್ ನೆಗೞ್ದ ಕುಳೂತೇ
ಶ್ವರನ ಮಗಳ್ ಪತ್ರಲೇಖೆಯೆಂಬುದು ಪೆಸರಿಂ
ಪರಿಜನ ಸಾಮಾನ್ಯದೆ ನೀಂ
ಪರೀಕ್ಷಿಸಲ್ವೇಡ ಸತಿಯನೀ ಗುಣವತಿಯಂ                ೬೦
ವ|| ಎಂದು ಪೊಡವಡಿಸೆ ಪತ್ರಲೇಖೆಯ ವಿಚಿತ್ರರೂಪನಾ ಕ್ಷತ್ರಿಯಪುತ್ರಂ ವಿಸ್ಮಯಾ ಕ್ಷಿಪ್ತಚಿತ್ತನಾಗಿ ನೋಡುತಿರ್ದು ದೇವಿಯರ್ ಬೆಸಸಿದಂತೆ ನೆಗೞ್ವೆನೆಂದು ಕಂಚುಕಿಯಂ ಕೞಪಲಿತ್ತ ಪತ್ರಲೇಖೆಯಭಿನವ ಸಮುಪಜಾತ ಸೇವಾರಸದಿನೊಂದು ಪೊತ್ತಗಲದೋಲಗಿಸುತ್ತಿರ ಲಾಕೆಯ ಶೀಲಾಚಾರವಿನಯಮಂ ಕಂಡು ತಾಂಬೂಲಕರಂಕವಾಹಿನಿಯಂ ಮಾಡಿ ನೃಪರೂಪಚಂದ್ರಂ ನಿಜಜನನೀಜನಕರನೋಲಗಿಸುತ್ತಿರ್ದ ನನ್ನೆಗಮತ್ತಂ
ಕಾಣುತ್ತಿದ್ದಳು. ೫೭. ಹಿಮವಂತನು ತನ್ನ ಮಗಳಾದ ಗೌರಿಯನ್ನು ಪರಮೇಶ್ವರನ ಸೇವೆಗಾಗಿ ಕರೆದುಕೊಂಡು ಬರುತ್ತಿರುವಂತೆ ಆ ಹುಡುಗಿಯ ಹಿಂದೆ ಸ್ವಲ್ಪ ದೂರದಲ್ಲಿ ಕೈಲಾಸನೆಂಬ ಕಂಚುಕಿ ಬರುತ್ತಿದ್ದನು. ವ|| ಹೀಗೆ ಆ ಕನ್ನಿಕೆಯೊಂದಿಗೆ ಕಂಚುಕಿಯು ಬಂದು ನಮಸ್ಕರಿಸಿ ಕೈಮುಗಿದು “ಬುದ್ಧೀ! ಅರಿಕೆ” ಎಂದು ಹೀಗೆ ಹೇಳಿದನು. ೫೮. “ನಿಮ್ಮ ತಂದೆಯವರು ಹಿಂದೆ ಕುಳೂತದೇಶದ ರಾಜನು ಮಾಡಿದ ಅಪರಾಧಕ್ಕಾಗಿ ಅವನ ಮೇಲೆ ಕೋಪಗೊಂಡು ಅವನ ರಾಜಧಾನಿಯನ್ನು ಜಯಿಸಬೇಕೆಂದು ದಂಡೆತ್ತಿಹೋಗಿ ಅವನನ್ನು ಸೋಲಿಸಿದರು. ಆಗ ಅವನು ಭಯದಿಂದ ರಾಣೀವಾಸದ ಸಮೇತ ಓಡಿಹೋದನು. ಆಗ ನಮ್ಮವರು ಅವನ ಮಗಳನ್ನೂ ಮತ್ತೆ ಕೆಲವರೊಂದಿಗೆ ಸೆರೆಹಿಡಿದುಕೊಂಡು ಬಂದರು. ಆಗ ನಮ್ಮ ಮಹಾರಾಣಿಯವರು ಆ ರಾಜನ ಮಗಳನ್ನು ನೋಡಿ ಅಂತಪುರದಲ್ಲಿಟ್ಟುಕೊಂಡು ಬಹಳ ಪ್ರೀತಿಯಿಂದ ಸಾಕುತ್ತಿದ್ದಾರೆ. ವ|| ಹಾಗೆ ಕಾಪಾಡುತ್ತಿದ್ದು ೫೯. ಬಹಳ ಮಮತೆಯಿಂದ ಸಾಕುತ್ತಿದ್ದು ಈಗ ನಿಮಗೆ ಇವಳು ಬಹಳ ನಂಬಿಕೆಗೆ ಪಾತ್ರಳಾದ ಪರಿಚಾರಿಕೆಯಾಗುತ್ತಾಳೆಂದು ಆದರದಿಂದ ನಿಮ್ಮ ಹತ್ತಿರಕ್ಕೆ ಕಳುಹಿಸಿಕೊಟ್ಟಿದ್ದಾರೆ. ೬೦. ಇವಳು ಭೂಮಿಯಲ್ಲಿ ಹೆಸರುವಾಸಿಯಾದ ಕುಳೂತೇಶ್ವರನ ಮಗಳು. ಇವಳ ಹೆಸರು ಪತ್ರಲೇಖೆ. ಬಹಳ ಶೀಲವಂತೆ. ಇವಳನ್ನು ನಾಡಾಡಿ ಪರಿಚಾರಿಕೆಯಂತೆ ನೋಡಿಕೊಳ್ಳಬೇಡ.” ವ|| ಹೀಗೆ ಹೇಳಿ ನಮಸ್ಕಾರ ಮಾಡಲಾಗಿ ಪತ್ರಲೇಖೆಯ ಬೆರಗನ್ನುಂಟುಮಾಡುವ ಸೌಂದರ್ಯವನ್ನು ಆ ಕ್ಷತ್ರಿಯಕುಮಾರನು ಆಶ್ಚರ್ಯದಿಂದ ಆಕರ್ಷಿಸಲ್ಪಟ್ಟ ಮನಸ್ಸುಳ್ಳವನಾಗಿ ನೋಡುತ್ತಿದ್ದು “ಮಹಾರಾಣಿಯವರು ಅಪ್ಪಣೆ ಮಾಡಿದಂತೆಯೇ ನಡೆದುಕೊಳ್ಳುತ್ತೇನೆಂದು” ಹೇಳಿ ಕಂಚುಕಿಯನ್ನು ಕಳುಹಿಸಿದನು. ಈ ಕಡೆ ಪತ್ರಲೇಖೆಯು ಹೊಸದಾಗಿ ಒದಗಿದ ಈ ಸೇವೆಯನ್ನು ಬಹಳ ಒಲುಮೆಯಿಂದ ಕೈಗೊಂಡು ಒಂದು ಕ್ಷಣವೂ ರಾಜಕುಮಾರನನ್ನು ಬಿಟ್ಟಿರದೆ ಓಲೈಸುತ್ತಿದ್ದಳು, ರಾಜಕುಮಾರನು ಆಕೆಯ ಗುಣ, ಆಚಾರ, ವಿನಯವೇ ಮೊದಲಾದ ಸದ್ಗುಣಗಳಿಗೆ ಮಾರುಹೋಗಿ ಅವಳನ್ನು ತನ್ನ ವೀಳೆಯದ ಸಂಪುಟವನ್ನು ಹಿಡಿಯುವ ಊಳಿದವಳನ್ನಾಗಿ ಮಾಡಿಕೊಂಡು ತನ್ನ ಮಾತಾಪಿತೃಗಳ ಸೇವೆಯಲ್ಲಿ ನಿರತನಾಗಿದ್ದನು.

61-77/

ಚಂದ್ರಾಪೀಡನ ಜೈತ್ರಯಾತ್ರೆ [61 to 77]
ಯುವರಾಜಪಟ್ಟಬಂಧೋ
ತ್ಸವಮಂ ಮಾಡಲ್ಕೇವೇೞ್ಕುಮಿನ್ನಿರದೆ ವಿಲಾ
ಸವತೀಸುತಂಗೆನುತ್ತಂ
ದವನೀಶಂ ಸಚಿವನೊಳ್ ಸಮಾಲೋಚಿಸಿದಂ           ೬೧
ವ|| ಅಂತಾ ಮಹಾಮಾತ್ಯನೊಳ್ ಸಮಾಲೋಚಿಸಿ ತತ್ಕಾರ್ಯನಿಶ್ಚಯಂಗೆಯ್ದು ಗೃಹಮಹತ್ತರರಂ ಕರೆದಲ್ಲಿಗೆ ತಕ್ಕ ಮಂಗಳೋಪಕರಣಂ ಗಳಂ ಸಮಕಟ್ಟಿಮೆಂದು ಬೆಸಸಿದಾಗಳವರಂತೆಗೆಯ್ವೆವೆಂದವರ್ಗಳ್ ನೆಗೞುತ್ತಮಿರ್ದರ್ ಇತ್ತ ಯುವರಾಜಾಭಿಷೇಕಂ ಸಮೀಪಮೆನಲ್ಕೆಂದಿನಂದ ದಿನೋಲಗಿಸಲೆಂದು ಬಂದ ವಿನಯರತ್ನಾಕರನನೞ್ಕಱಂ ತೆಗೆದು ತೞೈಸಿ ಕೆಲಕ್ಕೆ ಕರೆದು ಕುಳ್ಳಿರಿಸಿ
ವಿನಯಾರ್ಣವನಂ ಮಂದಾ
ಕಿನಿ ಕೂಡಿದುದೆನಿಸಿ ವಿಶದದಶನದ್ಯುತಿ ತ
ಳ್ತನವರತಂ ಬೆಳಗಲ್ ಮಂ
ತ್ರನಿಧಾನಂ ನುಡಿದನಾ ನರೇಂದ್ರಾತ್ಮಜನಂ             ೬೨
ವ|| ಅದೆಂತೆನೆ ವಿದಿತವೇದಿತವ್ಯನುಮತ ಸಕಲ ಶಾಸ್ತ್ರನುಮೆನಿಪ್ಪ ನಿನಗುಪದೇಶಿಸಲ್ವೇೞ್ವುದೊಂದುಮಿಲ್ಲದೊಡಂ
ಕೇಯ್ದೀವಿಗೆಗಳ ಬೆಳಗಿಂ
ಕಾಯ್ದೆಸೆವ ಸಹಸ್ರಕಿರಣನಿಂ ಭೇದಿಸಲೇ
ಗೆಯ್ದುಂ ಬಾರದು ದಲ್ ತವೆ
ಮಾಯ್ದೀ ಜವ್ವನದೊಳೊಡಲೊಳಿಡಿದಿರ್ದ ತಮಂ       ೬೩
ಸಿರಿಯೆಂಬ ಸೊರ್ಕು ತಿಳಿಯದು
ಪರಿಣಾಮದಿನಂಜನಂಗಳಿಂದಮದೆಂತುಂ
ಪರಿಹರಿಸಲರಿದೆನಿಪ್ಪುದು
ಪರಮೈಶ್ವರ್ಯಪ್ರಭೂತ ತಿಮಿರಾಂಧತ್ವಂ             ೬೪
ಶಿಶಿರೋಪಚಾರದಿಂದಂ
ವಶಮಲ್ಲದು ತೀವ್ರಮಪ್ಪ ದಾಹಜ್ವರಮಂ
ಕುಶಸಾಧ್ಯಮಲ್ಲದಿಂದ್ರಿಯ
ದಿಶಾಗಜಪ್ರಕರಮೆಂದುಮವಿನಯ ನಿಯತಂ             ೬೫
೬೧. ಹೀಗಿರಲು ಚಕ್ರವರ್ತಿಯು ತನ್ನ ಪಟ್ಟದ ರಾಣಿಯ ಪುತ್ರನಾದ ಇವನಿಗೆ ಇನ್ನು ವಿಳಂಬಮಾಡದೆ ಯುವರಾಜಪಟ್ಟಾಭಿಷೇಕವನ್ನು ಮಾಡಿಬಿಡಬೇಕೆಂದು ಮಂತ್ರಿಯೊಂದಿಗೆ ಆಲೋಚಿಸಿದನು. ವ|| ಹೀಗೆ ಮುಖ್ಯಮಂತ್ರಿಯೊಂದಿಗೆ ಮಂತ್ರಾಲೋಚನೆಯನ್ನು ಮಾಡಿ ಆ ಕಾರ್ಯವನ್ನು ನಿಶ್ಚಯಿಸಿ, ಮನೆ ವಾರ್ತೆಗಾರರನ್ನು ಕರೆದು ಪಟ್ಟಾಭಿಷೇಕಕ್ಕೆ ಬೇಕಾದ ಮಂಗಳಪದಾರ್ಥಗಳನ್ನೆಲ್ಲಾ ಅಣಿಮಾಡಬೇಕೆಂದು ಆಜ್ಞಾಪಿಸಿದನು. ಅವರು “ಅಪ್ಪಣೆ” ಎಂದು ಬಿನ್ನವಿಸಿ ಹಾಗೆಯೆ ಏರ್ಪಾಡು ಮಾಡುತ್ತಿದ್ದರು. ಹೀಗೆ ಚಂದ್ರಾಪೀಡನ ಯುವರಾಜ ಪಟ್ಟಾಭಿಷೇಕದ ಶುಭದಿವಸವು ಸಮೀಪಿಸುತ್ತಿತ್ತು. ಒಂದು ದಿನ ಎಂದಿನಂತೆ ಭೇಟಿಗಾಗಿ ಬಂದ ವಿನಯಗುಣಕ್ಕೆ ಸಮುದ್ರಪ್ರಾಯನಾದ ಚಂದ್ರಾಪೀಡನನ್ನು ಮಂತ್ರಿಯಾದ ಶುಕನಾಸನು ಪ್ರೀತಿಯಿಂದ ಬಾಚಿ ತಬ್ಬಿಕೊಂಡು ಹತ್ತಿರಕ್ಕೆ ಕರೆದು ಕುಳ್ಳಿರಿಸಿ, ೬೨. ವಿನಯಗುಣಕ್ಕೆ ಸಮುದ್ರವಾದ ಈ ರಾಜಕುಮಾರನನ್ನು ಗಂಗಾನದಿಯು ಸಂಗಮಿಸುತ್ತಿದೆಯೋ ಎಂಬಂತೆ ಶುಭ್ರವಾದ ಹಲ್ಲುಗಳ ಕಾಂತಿಯು ಹೊರಹೊಮ್ಮಿ ಒಂದೇಸಮನೆ ಪ್ರಕಾಶಿಸುತ್ತಿರಲು ರಾಜನೀತಿಜ್ಞನಾದ ಮುಖ್ಯಮಂತ್ರಿಯು ರಾಜಪುತ್ರನನ್ನು ಕುರಿತು ಹೀಗೆ ಹೇಳಲಾರಂಭಿಸಿದನು. ವ|| “ಅಪ್ಪ! ಚಂದ್ರಾಪೀಡ! ನೀನು ತಿಳಿದುಕೊಳ್ಳಬೇಕಾದುದನ್ನೆಲ್ಲ ಚೆನ್ನಾಗಿ ತಿಳಿದುಕೊಂಡಿರುವೆ. ನಿನಗೆ ಉಪದೇಶಿಸಬೇಕಾದುದೇನೂ ಇಲ್ಲ. ಆದರೂ ೬೩. ಯiವನ ಕಾಲದಲ್ಲಿ ಒಂದು ಬಗೆಯ ಕೆಟ್ಟ ಕತ್ತಲೆಯು ಶರೀರದೊಳಗೆಲ್ಲ ತುಂಬಿಕೊಳ್ಳುತ್ತದೆ. ಅದನ್ನು ಪರಿಹರಿಸಲು ಕೈದೀವಿಗೆಗಳ ಬೆಳಕಿನಿಂದಾಗಲಿ ಉರಿಯುತ್ತಿರುವ ಸೂರ್ಯನಿಂದಾಗಲಿ ಏನು ಮಾಡಿದರೂ ಖಂಡಿತವಾಗಿಯೂ ಆಗುವುದಿಲ್ಲ! ಟಿ. ಇಲ್ಲಿ ಕತ್ತಲೆಯೆಂದರೆ ಅಜ್ಞಾನ. ೬೪. ಐಶ್ವರ್ಯಮದವು ಮನುಷ್ಯನ ಕೊನೆಯ ಗಳಿಗೆಯವರೆಗೂ ಇಳಿಯುವುದಿಲ್ಲ ಮತ್ತು ಸಿರಿಯಿಂದಾಗಿ ಕಣ್ಣಿಗೆ ಬರುವ ಈ ಹೊಸ ಪರೆಯ ಕತ್ತಲೆಯು ಯಾವ ಅಂಜನಚಿಕಿತ್ಸೆಯಿಂದಲೂ ನಿವಾರಣೆಯಾಗುವುದಿಲ್ಲ. ೬೫. ಸಿರಿತನದಿಂದ ಬರುವ ಭಯಂಕರವಾದ ದರ್ಪವೆಂಬ ದಾಹಜ್ವರವು ಯಾವ ಶೈತ್ಯೋಪಚಾರದಿಂದಲೂ ಹತೋಟಿಗೆ
ವಿಪಮವಿಷಂಗಳ್ಗಂ ಪ್ರತಿ
ವಿಷಮೆನಿಸುವ ಮಂತ್ರನಿಚಯದೊಳಮಾರ್ಗೆಂದುಂ
ವಿಷಯಮೆ ಮಾಣಿಸಲಿಂತೀ
ವಿಷಯ ವಿಷಾಸ್ವಾದಮೋಹಮಂ ನಿರ್ವಿಷಯಂ          ೬೬
ಅರಸಾಗಲೊಡಂ ಮೆಯ್ಮ
ದು ರಾಜ್ಯಸುಖಸನ್ನಿಪಾತನಿದ್ರೆಯ ಕೆಯ್ಕೊಂ
ಡಿರುಳುಂ ಪಗಲುಂ ಜಾಡ್ಯದೆ
ಮರವಟ್ಟೆಚ್ಚಱುವರಲ್ಲವೆಂತುಂ ಭೂಪರ್                   ೬೭
ವ|| ಅದಲ್ಲದೆಯುಂ
ಪಿತೃಗಳುಪಾರ್ಜಿಸಿಟ್ಟ ಸಿರಿ ಜವ್ವನದೇೞ್ಗೆ ಪೆಱಂಗಿದಿಲ್ಲೆನಿ
ಪ್ಪತಿಶಯರೂಪು ಶಕ್ತಿಗಳಿಲ್ಲವಲ್ಲವೆ ಹಾನಿಯ ಬಳ್ಳಿವಳ್ಳಿ ನಿ
ಶ್ಚಿತಮಿವನೊಂದನೊಂದನೆ ವಿಚಾರಿಪೊಡುಳ್ಳ ವಿನೀತಿಗೆಲ್ಲಮಾ
ಯತನಮೆನಿಪ್ಪುದೋರ್ವನೊಳಿವೆಲ್ಲಮಿರಲ್ ಬೞಕೇನನೆಂಬುದೋ         ೬೮
ಇರದೊಯ್ದುದು ತನ್ನಿಚ್ಛೆಗೆ
ವರಯವ್ವನದಂದು ಪುರುಷನಂ ಪ್ರಕೃತಿ ರಜಂ
ಬೊರೆದು ತಿರುಪುತ್ತೆ ಸುಟ್ಟು
ತೆರಳ್ಚಿ ತಱಗೆಲೆಯನುಯ್ವ ತೆಱದಿಂದೆತ್ತಂ                      ೬೯
ವಿಷಯಮೆನಿಪುಪ್ಪುನೀರುಂ
ಕಷಾಯಿತಾಸ್ಯಂಗೆ ಮಧುರತರಮಪ್ಪಂತಾ
ವಿಷಯಂಗಳೆ ನವಯೌವನ
ಕಷಾಯಿತಾತ್ಮನ ಮನಕೃತಿಮಧುರಂಗಳ್               ೭೦
ಮಿಗೆ ತೃಷ್ಣೆ ಪುಟ್ಟಲಿಂದ್ರಿಯ
ಮೃಗಂಗಳಂ ಬೋಗಮೆಂಬ ಮೃಗತೃಷ್ಣಿಕೆ ಮೆ
ಯ್ದೆಗೆಯಲ್ಕೆ ಬಾರದಂತಿರೆ
ತೆಗೆದೊಡಗೊಂಡೊಯ್ವುದೆಂಬುದೊಂದಚ್ಚರಿಯೇ        ೭೧
ಬರುವುದಿಲ್ಲ. ಅಲ್ಲದೆ ಸ್ವೇಚ್ಛಾಚಾರದಿಂದ ಕೂಡಿರುವ ಇಂದ್ರಿಯಗಳೆಂಬ ದಿಗ್ಗಜಗಳು ಎಷ್ಟು ಪ್ರಯಾಸಪಟ್ಟರೂ ಯಾವ ಅಂಕುಶಕ್ಕೂ ಜಗ್ಗತಕ್ಕವುಗಳಲ್ಲ. ೬೬. ಬಹಳ ಭಯಂಕರವಾದ ಕಾಲಕೂಟವೇ ಮೊದಲಾದ ವಿಷಗಳನ್ನು ಮೀರಿಸಿರುವ ಈ ಸಂಸಾರಸುಖವೆಂಬ ವಿಷವನ್ನು ಪಾನ ಮಾಡುವುದರಿಂದ ಉಂಟಾಗುವ ಮೈಮರವೆಯನ್ನು ಸಂಪೂರ್ಣವಾಗಿ ಗುಣಪಡಿಸಲು ಯಾರಿಗೂ ಯಾವಾಗಲೂ ಸಾಧ್ಯವೇ ಇಲ್ಲ. ೬೭. ರಾಜರಿಗೆ ಅರಸುತನ ಬಂದುಬಿಟ್ಟರೆ ಸಾಕು, ಶರೀರದ ಮೇಲೆ ಪ್ರeಯೇ ತಪ್ಪಿಹೋಗುತ್ತದೆ. ರಾಜ್ಯ ಸುಖಾನುಭವವೆಂಬ ಗಾಢನಿದ್ರೆಯನ್ನು ಹೊಂದಿ ಹಗಲೂ ರಾತ್ರಿಯೂ ಜಡತನದಿಂದ ನಿಶ್ಚೇಷ್ಟಿತರಾಗಿ ಎಚ್ಚರಗೊಳ್ಳುವುದೇ ಇಲ್ಲ. ವ|| ಅದಲ್ಲದೆ ೬೮. ಪ್ರಿತ್ರಾರ್ಜಿತವಾಗಿ ಬಂದ ಐಶ್ವರ್ಯ, ಏರುತ್ತಿರುವ ಯವ್ವನ ಬೇರೆ ಯಾರಿಗೂ ಇಲ್ಲವೆನಿಸಿರುವ ಅತಿಶಯವಾದ ಸೌಂದರ್ಯ ಮತ್ತು ಪರಾಕ್ರಮ ಇವುಗಳು ಕೆಡಕಿನ ಪರಂಪರೆ, ವಿಚಾರಮಾಡಿ ನೋಡಿದರೆ ಇವುಗಳಲ್ಲಿ ಒಂದೊಂದೂ ದುರಭ್ಯಾಸ ಗಳಿಗೆಲ್ಲಕ್ಕೂ ಮನೆಯಂತಿವೆ. ಹೀಗಿರಲು ಒಬ್ಬನಲ್ಲೇ ಇವೆಲ್ಲವೂ ಇದ್ದುಬಿಟ್ಟರೆ ಆಮೇಲೆ ಹೇಳಬೇಕಾದ್ದೇ ಇಲ್ಲ. ೬೯. ಸುಂಟರಗಾಳಿಯು ಧೂಳಿಯೆಬ್ಬಿಸಿ ತರಗೆಲೆಯನ್ನು ತಿರುಗಿಸಿ ಎಲ್ಲಿಗೋ ಕೊಂಡೊಯ್ಯುವಂತೆ ಹೊಸಯವ್ವನದಲ್ಲಿ ಸ್ವಭಾವವು ಮನುಷ್ಯನನ್ನು ರಜೋಗುಣದಿಂದ ಉಂಟಾಗುವ ಭ್ರಮೆಯನ್ನು ಹೆಚ್ಚಿಸಿ, ತನಗೆ ತೋರಿದ ಕಡೆಗೆ ತೂರಿಕೊಂಡು ಹೋಗುತ್ತದೆ. ಟಿ. ರಜ=ಧೂಳು; ರಜೋಗುಣ.
೭೦. ನೆಲ್ಲಿಕಾಯಿ ಮೊದಲಾದುವನ್ನು ತಿಂದು ಒಗರಾಗಿರುವ ಬಾಯುಳ್ಳವನಿಗೆ ರುಚಿಯಿಲ್ಲದ ಉಪ್ಪುನೀರೂ ಬಹಳ ಸಿಹಿಯಾಗಿ ಕಾಣುವುದಿಲ್ಲವೆ? ಅದೇರೀತಿ ಹೊಸಪ್ರಾಯದಿಂದ ವಿಕಾರಗೊಂಡ ಮನಸ್ಸುಳ್ಳವನಿಗೆ ಹುರುಳಿಲ್ಲದೆ ಆ ವಸ್ತುಗಳೇ ಬಹಳ ಸವಿಯಾಗಿ ಕಾಣುತ್ತೇವೆ. ೭೧. ನೀರಡಿಕೆಯುಂಟಾದರೆ ಜಿಂಕೆಗಳನ್ನು ಬಿಸಿಲ್ಗುದುರೆಯು ಬಹಳ ದೂರ ಒಯ್ಯುವಂತೆ ಅತ್ಯಾಸಕ್ತಿಯುಂಟಾದರೆ ಇಂದ್ರಿಯಗಳನ್ನು (ಸಂಗೀತ ಮೊದಲಾದ) ವಿಷಯಗಳ ಅಭಿಲಾಷೆಯು ತಪ್ಪಿಸಿಕೊಳ್ಳುವುದಕ್ಕೆ ಆಗದಂತೆ ಸೆಳೆದುಕೊಂಡುಹೋಗುತ್ತದೆ.
ಅಱವುಗೆಡಿಸುತ್ತುಮೆಲ್ಲಾ
ತೆಱದಿಂ ದೆಸೆಗೆಡಿಸದಿರದು ವಿಷಯಸಮೂಹ
ಕ್ಕೆಱಗಿ ಬಿಡದಂತೆ ಪತ್ತುವ
ಮಱುಕಂ ದಿಙ್ಮೋಹದಂದದಿಂ ಮಾನಿಸರಂ                   ೭೨
ವ|| ಅದಱಂ ಸದುಪದೇಶಂಗಳ್ಗೆ ನಿನ್ನೊಂದಿಗರೆ ಭಾಜನಮಪ್ಪರದಂತೆನೆ
ತೊಳಗುವ ಚಂದ್ರಾಂಶುಗಳಾ
ಪಳುಕಿನ ಶಿಲೆಯೊಳಗೆ ಪೊಳೆದು ಪುಗುವಂತಿರೆ ನಿ
ರ್ಮಳಹೃದಯದೊಳಗೆ ಪುಗುಗುಂ
ವಿಳಸಚ್ಛಿಷ್ಟೋಪದೇಶಗುಣನಿವಹಂಗಳ್                        ೭೩
ವ|| ಅದಲ್ಲದೆಯುಂ
ಗುರುಗಳ ವಚನಂ ನಿರ್ಮಳ
ತರಮಾಗಿಯುಮಚ್ಛಸಲಿಲದಂತಿರೆ ಭವ್ಯೇ
ತರನಪ್ಪನ ಕಿವಿಯೊಳ್ ಪುಗೆ
ಪಿರಿದೆನಿಸುವ ಕರ್ಣಶೂಲೆಯಂ ಪುಟ್ಟಿಸುಗುಂ                      ೭೪
ವಿನಯಮನಾಗಿಸಲ್ ನೆಯದನ್ವಯಮುಂ ಶ್ರುತಮುಂ ಸ್ವಭಾವದು
ರ್ಜನನೆನಿಪಂಗದಂತುಟೆ ವಲಂ ಶಿಶಿರೈಕನಿಧಾನಮಪ್ಪ ಚಂ
ದನದೊಳೆ ಪುಟ್ಟಿ ಕಿಚ್ಚು ಸುಡದಿರ್ಪುದೆ ತತ್ಪ್ರಶಮೈಕಕಾರಣಂ
ವನನಿಯಾದೊಡೇನುರಿಯದಿರ್ಪುದೆ ದಳ್ಳಿಸಿ ಬಾಡಬಾನಲಂ      ೭೫
ಜನಪತಿಗಳ್ ನುಡಿಯಲ್ ಮಾ
ರ್ದನಿಯಂತನುವದಿಸಿ ಬರ್ದುಕಲೊಲ್ಲದೆ ಮಾರ್ಕೊಂ
ಡನುಚಿತಮಿದೆಂದು ಮಾಣಿಪ
ಮನುಜೋತ್ತಮರೆಲ್ಲಿಯಾನುಮಿರ್ಪರೆ ಜಗದೊಳ್                    ೭೬
ವ|| ಎತ್ತಲಾನುಮುಪದೇಶಿಸುವರುಳ್ಳೊಡೆ
ಅಲರಂಬಿಂ ಬಿರಿದೆರ್ದೆಯೊಳ್
ನಿನಲಲಱಗುಮೆ ಸದ್ಗುರೂಪದೇಶಾಮೃತಮೇಂ
ಸಲೆ ತೀವುತಿರ್ದೊಡಂ ಪೇೞು
ನಿಲಲಱಗುಮೆ ಭಿನ್ನಭಾಂಡದೊಳ್ ನೀರಿನಿತುಂ                         ೭೭
ಇದೇನೂ ಆಶ್ಚರ್ಯವಲ್ಲ. ೭೨. ಕಾಮಿನಿ, ಕಾಂಚನ ಮೊದಲಾದ ವಿಷಯಗಳ ಸಮೂಹಗಳಿಗೆ ಬಿದ್ದು ಬಿಡದಂತೆ ಅಂಟಿಕೊಳ್ಳುವ ಮೋಹವು ಮನುಷ್ಯರನ್ನು ದಿಗ್ಭ ಮೆಯಂತೆ ತಿಳಿವಳಿಕೆಯನ್ನು ಹಾಳುಮಾಡಿ ಎಲ್ಲಾ ಬಗೆಯಿಂದಲೂ ದಿಕ್ಕೆಡಿಸದೆ ಇರುವುದಿಲ್ಲ. ವ|| ಆದ್ದರಿಂದ ಸದುಪದೇಶಕ್ಕೆ ನಿನ್ನಂತಹವರೇ ಅರ್ಹರು. ಹೇಗೆಂದರೆ ೭೩. ಪ್ರಕಾಶಿಸುವ ಚಂದ್ರಕಿರಣಗಳ ಸಟಿಕಶಿಲೆಯಲ್ಲಿ ಪ್ರತಿಬಿಂಬಿಸಿ ಹೊಳೆಯುವಂತೆ ಉತ್ತಮವಾದ ಗುರುಹಿರಿಯರ ಉಪದೇಶದ ಗುಣಗಳು ಪರಿಶುದ್ಧವಾದ ಮನಸ್ಸಿಗೆ ಬಹಳ ಚೆನ್ನಾಗಿ ಹಿಡಿಯುತ್ತವೆ. ವ|| ಅದಲ್ಲದೆ, ೭೪. ನೀರು ಎಷ್ಟು ಸ್ವಚ್ಚವಾಗಿದ್ದರೂ ಕಿವಿಯೊಳಕ್ಕೆ ಸೇರಿದರೆ ನೋವನ್ನುಂಟುಮಾಡುವಂತೆ ಗುರುಗಳ ಉಪದೇಶವು ಯಾವ ದೋಷವೂ ಇಲ್ಲದಿದ್ದರೂ ದುರ್ಜನರ ಕಿವಿಗೆ ಬಿದ್ದರೆ ಮಾತ್ರ ಕಿವಿನೋವನ್ನೇ ಉಂಟುಮಾಡುತ್ತದೆ. ಟಿ. ನೀಚರಿಗೆ ಗುರೂಪದೇಶವು ಹಿಡಿಸುವುದಿಲ್ಲ ಎಂದು ಅಭಿಪ್ರಾಯ. ೭೫. ಕೆಟ್ಟ ಸ್ವಭಾವವುಳ್ಳವನಿಗೆ ಅವನ ಕುಲವಾಗಲಿ ವಿದ್ಯೆಯಾಗಲಿ ವಿನಯವನ್ನುಂಟುಮಾಡಲು ಕಾರಣವಾಗುವುದಿಲ್ಲ. ಇದು ಖಂಡಿತ. ಹೇಗೆಂದರೆ ಬಹಳ ತಂಪಿಗೆ ಆಧಾರಭೂತವಾದ ಚಂದನಮರದಲ್ಲಿ ಹುಟ್ಟಿದ ಮಾತ್ರಕ್ಕೆ ಬೆಂಕಿಯು ಸುಡದೆ ಇರುತ್ತದೆಯೆ? ಹಾಗೆಯೇ ಬಡಬಾಗ್ನಿಯು ಬೆಂಕಿಯನ್ನು ಆರಿಸಲು ಮುಖ್ಯ ಸಾಧನವಾದ ನೀರಿಗೆ ನೆಲೆಯೆನಿಸಿದ ಸಮುದ್ರದಲ್ಲಿ ಹುಟ್ಟಿದ್ದರೂ ಅಲ್ಲೆ ಧಗಧಗನೆ ಉರಿಯುತ್ತಲೇ ಇರುವುದಿಲ್ಲವೆ? ೭೬. ರಾಜರುಗಳು ಏನನ್ನಾದರೂ ಹೇಳಿದರೆ ಪ್ರತಿಧ್ವನಿಯಂತೆ ಅದನ್ನೇ ಅನುವಾದಮಾಡಿ, ಅಂದರೆ ‘ಅದೇ ಸರಿ, ಮಹಾಸ್ವಾಮಿ’ ಎಂದು ಹೇಳುತ್ತಾ ಹೊಟ್ಟೆ ಹೊರೆಯುವುದನ್ನು ಬಿಟ್ಟು, ಎದುರಿಸಿ ಇದು ಸರಿಯಲ್ಲ ಎಂದು ಪ್ರತಿಭಟಿಸಿ (ಕೆಟ್ಟದಾರಿಯಿಂದ) ತಪ್ಪಿಸುವ ರನಾದ ನರಶ್ರೇಷ್ಠನು ಈ ಲೋಕದಲ್ಲಿ ಎಲ್ಲಿಯಾದರೂ ಇದ್ದಾನೆಯೆ? ವ|| ಎಲ್ಲಾದರೂ ಉಪದೇಶ ಮಾಡುವವರಿದ್ದರೂ, ೭೭. ಮನ್ಮಥನ ಹೂವಿನ ಬಾಣದಿಂದ ಸೀಳಿಹೋಗಿರುವ

78-103/

ಚಂದ್ರಾಪೀಡನ ಜೈತ್ರಯಾತ್ರೆ [78 to 103]
ಮೊದು ಹಿತೋಪದೇಶಮನೆ ಕೇಳಲೊಡಂ ಸಿಡಿಲೇೞ್ಗೆಯೆರ್ದು ಮೆ
ಯ್ಮಱುಗಿ ನಯಂ ಕಿಡಲ್ಗಜನಿಮೀಲನದಿಂದವರಿಸುತ್ತೆ ತ
ಮ್ಮಱತಮಿದೇತಕೆಂದು ಗುರುಸಂಕುಳಮಂ ಮದಿಂತು ಮಮ್ಮಲಂ
ಮಱುಗಿಪರಲ್ತೆ ತಮ್ಮ ನಿಜಗರ್ವದೆ ಮಾಯ್ದ ನೃಪರ್ ಧರಿತ್ರಿಯೊಳ್       ೭೮
ಸ್ಥಿರೆಯಲ್ಲದವಳನತಿನಿ
ಷ್ಠುರೆಯಂ ಭಟಖಡ್ಗಮಂಡಲೋತ್ಪಲವನದೊಳ್
ತಿರುಪಾಱಡಿಯಂ ನಚ್ಚಿನ
ಸಿರಿಯಂ ಭಾವಿಪುದು ಮುನ್ನಮೇ ಶುಭಕಾಮಂ                         ೭೯
ವ|| ಅದೆಂತೆಂದೊಡೆ
ಸುರೆಯಿಂ ಸೊರ್ಕುಂ ಸುರೋರ್ವೀರುಹಕಿಸಲಯದಿಂ ರಾಗಮಂ ಕೌಸ್ತುಭಪ್ರ
ಸ್ತರದಿಂ ನೈಷ್ಠುರ್ಯಮಂ ದುರ್ವಿಷಮವಿಷದಿನುನ್ಮೋಹಮಂ ಮುಗ್ಧದೋಷಾ
ಕರನಿಂ ವಕ್ರತ್ವಮಂ ದುಶ್ಚ ವನನ ಹಯದಿಂ ವೇಗಮಂ ತಾಳ್ದಿ ನೀರಾ
ಕರದಿಂದೇೞ್ತಂದಳಂತಾ ಸಿರಿ ಸಹಭವರಂ ಪೋಲ್ವುದೇಂ ಚೋದ್ಯಮಾಯ್ತೇ         ೮೦
ವಾರಿಯೊಳ್ ಮಂದರಗಿರಿ
ಭೋರೆನೆ ತಿರುಗುತ್ತಿರಲ್ಕೆ ಪುಟ್ಟಿದ ಬಹುಸಂ
ಸ್ಕಾರಮದಿನ್ನುಂ ಬಿಡದವೊ
ಲೋರಂತಿರೆ ಕೂಡೆ ಲಕ್ಷಿ  ತಿಱಱನೆ ತಿರುಪಳ್                            ೮೧
ಶ್ರುತಮಂ ಕೆಯ್ಕೊಳ್ಳಳಾಚಾರಮನವಧರಿಸಳ್ ಸತ್ಯಮಂ ಬಾರ್ತೆಗೆಯ್ಯಳ್
ಮತಿಯಂ ಬಿಪ್ಪಂಡಿಪಳ್ ಲಕ್ಷಣಮನೆಣಿಸಳೌದಾರ್ಯಮಂ ಚಿಂತಿಸಳ್ ಸಂ
ಗತಿಯಂ ವಿಶ್ವಾಸಿಸಳ್ ಸುಂದರತರವಪುವಂ ನೋಡಳೆಂತುಂ ವಿಶೇಷ
ಜ್ಞತೆಯಂ ತಾನೇತಕೆಂಬಳ್ ಸಿರಿಯನಱವುತಂ ಬಣ್ಣಿಪಂ ಗಾಂಪನಲ್ತೇ            ೮೨
ಎದೆಯಲ್ಲಿ ಸದ್ಗುರುಗಳ ಉಪದೇಶಾಮೃತವು ಉಳಿಯಲು ಸಾಧ್ಯವಾಗುತ್ತದೆಯೇ? ಒಡೆದ ಮಡಕೆಯಲ್ಲಿ ಎಷ್ಟು ತುಂಬುತ್ತಿದ್ದರೂ ನೀರು ಏನಾದರೂ ಸ್ವಲ್ಪ ನಿಲ್ಲಲು ಸಾಧ್ಯವೆ? ವ|| ಆದ್ದರಿಂದ ಪ್ರಭುಗಳು ಏನುಮಾಡಿದರೂ ಕೇಳುವವರೇ ಇಲ್ಲ. ೭೮. ಈ ಭೂಮಿಯಲ್ಲಿ ನೀಚರಾದ ರಾಜರು ಗುರುಹಿರಿಯರು ಒಂದು ವೇಳೆ ಹಿತೋಪದೇಶವನ್ನು ಮಾಡಿದರೆ ಅದನ್ನು ಕೇಳಿದ ಕೂಡಲೆ ಸಿಡಿಲಂತೆ ಆರ್ಭಟಿಸಿ ಎದ್ದು ಸಿಡಿಮಿಡಿಗೊಳ್ಳುತ್ತಾರೆ; ಇಲ್ಲವೆ ಅವಿನಯವನ್ನು ತೋರ್ಪಡಿಸಿ ದುರಹಂಕಾರದಿಂದ ಆನೆಯಂತೆ ಕಣ್ಣುಮುಚ್ಚಿಕೊಂಡು ತಿರಸ್ಕರಿಸಿ “ನಾನೇಕೆ ತಿಳುವಳಿಕೆಯಿಲ್ಲದೆ ಇವನಿಗೆ ಬುದ್ಧಿ ಹೇಳಲು ಹೊರಟೆ?” ಎಂದು ಅವರು ಮನಸ್ಸಿನಲ್ಲಿ ಬಹಳ ಮಟ್ಟಿಗೆ ನೊಂದುಕೊಳ್ಳುವಂತೆ ಮಾಡುತ್ತಾರೆ. ೭೯. ತನ್ನ ಶ್ರೇಯಸ್ಸನ್ನು ಬಯಸತಕ್ಕವನು ಚಂಚಲಳಾದ, ಬಹಳ ಕಠಿನಸ್ವಭಾವದವಳಾದ ಹಾಗೂ ವೀರಯೋಧರ ಕತ್ತಿಗಳ ಸಮೂಹವೆಂಬ ನೈದಿಲೆಯ ಗುಂಪಿನಲ್ಲಿ ಅತ್ತ ಇತ್ತ ಅಲೆಮಾರಿ ದುಂಬಿಯಂತಿರುವ, ವಿಶ್ವಾಸಪಾತ್ರಳೆಂದು ತಾನು ನಂಬಿಕೊಂಡಿರುವ ಲಕ್ಷಿ ಯ ವಿಷಯವನ್ನು ಮೊದಲು ಪರ್ಯಾಲೋಚಿಸಬೇಕು. ವ|| ಅದು ಹೇಗೆಂದರೆ, ೮೦. ಈ ಲಕ್ಷಿ ಯು ಸಮುದ್ರದಲ್ಲಿ ಹುಟ್ಟಿದವಳು. ಅಲ್ಲಿ ಅವಳು ಇದ್ದಾಗ ತನ್ನ ಒಡಹುಟ್ಟಿದವರಲ್ಲಿ ಒಬ್ಬೊಬ್ಬರಿಂದ ಒಂದೊಂದು ಗುಣವನ್ನು ಕಲಿತುಕೊಂಡು ಮೇಲಕ್ಕೆ ಬಂದಿದ್ದಾಳೆ! ಹೇಗೆಂದರೆ ಮದ್ಯದಿಂದ ಸೊಕ್ಕನ್ನೂ ಕಲ್ಪವೃಕ್ಷದ ಚಿಗುರಿನಿಂದ ರಾಗವನ್ನೂ (ಕೆಂಪು, ಅನುರಾಗ) ಕೌಸ್ತುಭಮಣಿಯಿಂದ ನೈಷ್ಠುರ್ಯವನ್ನೂ (ಕಠಿನತ್ವ, ದಯಾಹೀನತೆ) ಬಹಳ ತೀಕ್ಷ ವಾದ ವಿಷದಿಂದ ಉನ್ಮೋಹವನ್ನೂ (ಮೂರ್ಛೆ, ಇತರರನ್ನು ಮರುಳುಮಾಡುವಿಕೆ) ಸುಂದರನಾದ ಚಂದ್ರನಿಂದ ವಕ್ರತ್ವವನ್ನೂ (ಡೊಂಕು, ಕುಟಿಲತನ) ಉಚ್ಛೆ ಶ್ರವಸ್ಸೆಂಬ ಕುದುರೆಯಿಂದ ವೇಗವನ್ನೂ (ಜೋರು, ಚಂಚಲತ್ವ) ತೆಗೆದುಕೊಂಡು ಮೇಲಕ್ಕೆ ಎದ್ದಿದ್ದಾಳೆ. ಲೋಕದಲ್ಲಿ ಸಹೋದರರ ಹೋಲಿಕೆ ಇರುವುದು ಆಶ್ಚರ್ಯವೇನೂ ಅಲ್ಲ. ೮೧. ಸಮುದ್ರದಲ್ಲಿ ಮಂದರ ಪರ್ವತವು ಭೋರೆಂದು ತಿರುಗುವಾಗ ಉಂಟಾದ ಒಂದು ದೊಡ್ಡ ಸಂಸ್ಕಾರವನ್ನು ಇನ್ನೂ ಬಿಟ್ಟಿಲ್ಲವೋ ಎಂಬಂತೆ ಒಂದೇಸಮನಾಗಿ ತಿರುಗುತ್ತಲೇ ಇರುತ್ತಾಳೆ! ೮೨. ಈ ಲಕ್ಷಿ ಯು ತಾನು ಒಲಿಯುವಾಗ ಶಾಸ್ತ್ರಜ್ಞಾನವನ್ನು ಅಂಗೀಕರಿಸುವುದಿಲ್ಲ. ಆಚಾರವನ್ನು ಮನಸ್ಸಿಗೆ ತಂದುಕೊಳ್ಳುವುದಿಲ್ಲ. ಸತ್ಯವನ್ನು
ವ|| ಅಂತುಮಲ್ಲದೆಯುಂ
ಅಕ್ಕರ|| ರನಪ್ಪನುಮಂ ಹಾಸ್ಯಂ ಮಾೞ್ಪಳ್ ಮರುಳೆಂಬಿನಂ ಪಾವೆಂದು ದಾಂಟುವಳ ಭಿಜಾತನಂ
ವೀರನರಿಗುಮೆಂದೊಲ್ಲಳುದಾರನಪ್ಪನಂ ಗೞಪನೆಂದಿೞಪಳ್ ಪುರುಡಿಂ
ಭಾರತೀಶನಂ ಸೋಂಕಳ್ ದಾನಿಯಂ ಮುಟ್ಟಳಸ್ಪೃಶ್ಯನೆಂದು ವಿನೀತನಂ
ದೂರದಿಂ ನೋಡಿ ಪಾತಕನಿವನೆಂದು ತಿಳಿದು ಪೋಗಳಿಂದಿರೆ ನಂಬದಿರ್            ೮೩
ವ|| ಮತ್ತಂ ಪಯೋರಾಶಿಯೊಳ್ ಪುಟ್ಟಿಯುಂ ತೃಷ್ಣಾಕರೆಯುಂ ಅಮರ್ದಿನೊಡವುಟ್ಟಿಯುಂ ಕಟುವಿಪಾಕೆಯುಂ ಪುರುಷೋತ್ತಮ ರತೆಯಾಗಿಯುಂ ದುರ್ಜನಪ್ರಿಯೆಯುಮೆನಿಸಿ ಪರಸ್ಪರವಿರೋಯಪ್ಪ ನಿಜಚರಿತ್ರಮಂ ಇಂದ್ರಜಾಲಮಂ ತೋರ್ಪಂತೆ ಮೆಯುತ್ತಿರ್ಪಳಂತು ಮಲ್ಲದೆಯುಂ
ಎಂತೆಂತು ತೊಳಗಿ ಬೆಳಗುವ
ಳಂತಂತತಿಮಲಿನಕಜ್ಜಳೋಪಮ ಕರ್ಮ
ಭ್ರಾಂತಿಯ ಮಾೞ್ಪಳ್ ಲಕ್ಷಿ
ಕಾಂತೆ ಕರಂ ಚಪಳೆ ಸೊಡರ ಕುಡಿಯಂ ಪೋಲ್ವಳ್                             ೮೪
ವ|| ಅದಲ್ಲದೆಯುಂ
ಪಿರಿಯಕ್ಕರ|| ಎಸೆವ ಗುಣವೆಂಬ ಕಳಹಂಸನಿಕರಕ್ಕಕಾಲದ ಪೆರ್ಮೞೆ ವಿಷಯೇಂದ್ರಿಯ
ಪ್ರಸರಮೆಂಬ ಮೃಗಪ್ರಕರಕ್ಕೆ ಗೋವಿಯದನಿ ಸಚ್ಚರಿತ್ರಂಗಳೆಂಬ
ಮಿಸುಪ ಚಿತ್ರಕ್ಕೆ ಕಂದಿಪ ಕರ್ವೊಗೆ ಧರ್ಮಮೆಂಬಿಂದುಮಂಡಲಕ್ಕೆ
ಮುಸುಕುವ ಕಾಳರಾಹುವಿನ ನಾಲಿಗೆಯೆನಿಪ ಸಿರಿಯಂ ಬಣ್ಣಿಪಂ ಗಾಂಪನಲ್ತೇ       ೮೫
ಲೆಕ್ಕಿಸುವುದಿಲ್ಲ, ಬುದ್ಧಿಯನ್ನು ದೂಷಿಸುತ್ತಾಳೆ. ಲಕ್ಷಣ೧ವನ್ನು ಲಕ್ಷ ಮಾಡುವುದಿಲ್ಲ. ಔದಾರ್ಯವನ್ನು ಯೋಚಿಸುವುದಿಲ್ಲ. ಪರಿಚಯ ನ್ನು ನಂಬುವುದಿಲ್ಲ, ಬಹಳ ಸುಂದರವಾದ ಶರೀರವನ್ನು ಕಣ್ಣೆತ್ತಿಯೂ ನೋಡುವುದಿಲ್ಲ, ಸರ್ವಕಲಾಸಂಪನ್ನತೆಯನ್ನು ಇದೇತಕ್ಕೆ? ಎನ್ನುತ್ತಾಳೆ. ಆದ್ದರಿಂದ ಲಕ್ಷಿ ಯನ್ನು ತಿಳಿದೂ ತಿಳಿದೂ ಹೊಗಳುವುದಕ್ಕೆ ಹೊರಡುವವನು ದಡ್ಡನೇ ಸರಿ. ವ|| ಅದಲ್ಲದೆ ೮೩. ಲಕ್ಷಿ ಯು ಧೈರ್ಯವಂತನನ್ನು ಹುಚ್ಚನೆಂದು ಹಾಸ್ಯಮಾಡುತ್ತಾಳೆ, ಸತ್ಕುಲಪ್ರಸೂತನನ್ನು ಹಾವೆಂದು ದಾಟಿಹೋಗುತ್ತಾಳೆ, ಶೂರನನ್ನು ಕತ್ತರಿಸಿ ಬಿಡುವನೆಂಬ ಶಂಕೆಯಿಂದ ಒಪ್ಪುವುದಿಲ್ಲ, ಮಹಾಶಯನನ್ನು ತಲೆಹರಟೆಯವನೆಂದು ಹೀಯಾಳಿಸುತ್ತಾಳೆ, ಸರಸ್ವತಿಯ ಒಡೆಯನನ್ನು (ವಿದ್ವಾಂಸನನ್ನು) ಅವಳ ಮೇಲಿನ ಅಸೂಯೆಯಿಂದ ಮುಟ್ಟುವುದೂ ಇಲ್ಲ, ದಾನಿಯನ್ನು ಅಸ್ಪ ಶ್ಯನೆಂದು ಭಾವಿಸಿ ಸ್ಪರ್ಶಮಾಡುವುದಿಲ್ಲ, ವಿನಯವಂತನನ್ನು ದೂರದಿಂದಲೇ ನೋಡಿ ಪಾಪಿಷ್ಠನೆಂದು ಹತ್ತಿರಕ್ಕೆ ಸುಳಿಯುವುದಿಲ್ಲ! ಇವಳನ್ನು ನಂಬಬೇಡ ವ|| ಮತ್ತು ಇವಳು ಜಲನಿಯಲ್ಲಿ ಹುಟ್ಟಿದ್ದರೂ ಬಾಯಾರಿಕೆಯನ್ನು ಹೆಚ್ಚಿಸುತ್ತಾಳೆ (ದುರಾಸೆಯನ್ನು ಹೆಚ್ಚಾಗಿ ಉಂಟುಮಾಡುತ್ತಾಳೆ), ಅಮೃತದ ಜೊತೆಯಲ್ಲಿ ಹುಟ್ಟಿದ್ದರೂ ಕಹಿಯಾದ ರಸವನ್ನುಂಟುಮಾಡುತ್ತಾಳೆ. (ಕೆಟ್ಟ ಪರಿಣಾಮವನ್ನುಂಟುಮಾಡುತ್ತಾಳೆ.) ಪುರುಷೋತ್ತಮನಲ್ಲಿ (ಶ್ರೀಮನ್ನಾರಾಯಣನಲ್ಲಿ, ಶ್ರೇಷ್ಠನಾದ ಮನುಷ್ಯನಲ್ಲಿ) ಅನುರಕ್ತಳಾಗಿದ್ದರೂ ದುರ್ಜನರನ್ನು ಪ್ರೀತಿಸುತ್ತಾಳೆ. ಈ ರೀತಿ ಪರಸ್ಪರ ವಿರೋಯಾದ ತನ್ನ ನಡವಳಿಕೆಯನ್ನು ಇಂದ್ರಜಾಲವನ್ನು ತೋರಿಸುವಂತೆ ತೋರ್ಪಡಿಸುತ್ತಾಳೆ. ಅದಲ್ಲದೆ, ೮೪. ಈ ಲಕ್ಷಿ ಯೆಂಬ ಹೆಂಗಸು ಬಹಳ ಚಂಚಲಳು. ದೀಪದ ಕುಡಿಯನ್ನು ಹೋಲುತ್ತಾಳೆ. ಹೇಗೆಂದರೆ –  ದೀಪದ ಕುಡಿಯು ಎಷ್ಟು ಎಷ್ಟು ಹೆಚ್ಚಾಗಿ ಪ್ರಕಾಶಮಾನವಾಗಿ ಉರಿಯುತ್ತದೆಯೊ ಅಷ್ಟು ಅಷ್ಟು ಹೆಚ್ಚಾಗಿ ಬಹಳ ಕಪ್ಪಾದ ಕಾಡಿಗೆಯನ್ನು ಹೊರಕ್ಕೆ ಹಾಕುತ್ತದೆ. ಅದೇ ರೀತಿ ಲಕ್ಷಿ ಯು ಎಷ್ಟು ಎಷ್ಟು ಹೆಚ್ಚಾಗಿ ಒಂದು ಕಡೆ ಸೇರಿ ಬೆಳಕಿಗೆ ಬರುತ್ತಾಳೋ ಅಷ್ಟು ಅಷ್ಟು ಹೆಚ್ಚಾಗಿ ಅಲ್ಲಿ ಪರಹಿಂಸೆ ಪರಸ್ತ್ರೀಹರಣ ಮೊದಲಾದ ಹೇಸಿಗೆಕೆಲಸವನ್ನು ಮಾಡಿಸುತ್ತಾ ತಾವು ಮಾಡುವುದು ಸರಿಯೆಂಬ ಭ್ರಾಂತಿಯನ್ನು ಹುಟ್ಟಿಸುತ್ತಾಳೆ. ವ|| ಅದಲ್ಲದೆ
೮೫. ಇವಳು ಪ್ರಕಾಶಮಾನವಾದ ಸದ್ಗುಣಗಳೆಂಬ ಹಂಸಗಳ ಗುಂಪಿಗೆ ಅಕಾಲದಲ್ಲಿ ಬರುವ ದೊಡ್ಡ ಮಳೆಯಂತಿದ್ದಾಳೆ. ಚಪಲಸ್ವಭಾವದ ಇಂದ್ರಿಯಗಳೆಂಬ ಜಿಂಕೆಗಳಿಗೆ ಕೊಳಲಿನ ದನಿಯಂತಿದ್ದಾಳೆ. ಒಳ್ಳೆಯ ನಡತೆಯೆಂಬ ಪ್ರಕಾಶಮಾನವಾದ ಚಿತ್ರಕ್ಕೆ ಕಳೆಗುಂದಿಸುವ ಕಪ್ಪು ಹೊಗೆಯಂತಿದ್ದಾಳೆ. ಧರ್ಮವೆಂಬ ಚಂದ್ರಬಿಂಬಕ್ಕೆ ಆವರಿಸುವ ಭಯಂಕರವಾದ ರಾಹುವಿನ ನಾಲಿಗೆಯಂತಿದ್ದಾಳೆ. ಇಂತಹ ಲಕ್ಷಿ ಯನ್ನು
೧. ಲಕ್ಷಣ – ಸಾಮುದ್ರಿಕಶಾಸ್ತ್ರದಲ್ಲಿ ಹೇಳಿರುವ ಮಹಾಪುರುಷ ಲಕ್ಷಣ ; ಛತ್ರ, ಚಾಮರಾದಿ ರೇಖೆಗಳು.
ಲಲಿತರಗಳೆ|| ಗಂಧರ್ವನಗರಲೇಖೆಯ ತೆಱದೆ ಕಂಡಂತೆ
 
ಕಾಣಲ್ಕೆ ಬಾರಳಿರ್ದಾಯೆಡೆಯೊಳಿರ್ದಂತೆ
ವಿಷಯವಿಷವಲ್ಲಿಯಂ ಪೆರ್ಚಿಸುವ ಜಳಧಾರೆ
ಸಾಧುತ್ವಮಂ ಕೆಡಿಸಿ ನಡಸುವ ದುರಾಚಾರೆ
ಕಪಟನಾಟಕತತಿಗೆ ತಾನೆ ನೆಲೆಯೆನಿಸುವಳ್
ಕೋಪಗ್ರಹಾವೇಶ ಜನ್ಮನಿಯೆನಿಸುವಳ್
ಶಾಸ್ತ್ರದೃಷ್ಟಿಗೆ ತಿಮಿರಪಟಲತತಿಯೆನಿಸುವಳ್
ದೋಷಮೆಂಬಾಶೀವಿಷಕ್ಕೆ ಪುತ್ತೆನಿಸುವಳ್
ಚಿತ್ರಗತಿಯಾಗಿಯುಂ ನೋಡೆ ಸಂಚರಿಸುವಳ್
ಕರುವಿಟ್ಟೊಡಂ ನಿಲಿಸಲರಿದೆನಿಸಿ ಚೆದಱುವಳ್
ಕಂಡರಸಿದೊಡಮಲ್ಲಿ ನಿಲಲಾಱಳೆನಿಸುವಳ್
ಕೇಳ್ದೊಡಂ ತನ್ನನನುಭವಿಪುದರಿದೆನಿಸುವಳ್
ಒಲ್ದು ಜಾನಿಸಿದೊಡಂ ತಕ್ಷಣದೆ ವಂಚಿಪಳ್                             ೮೬
ವ|| ಇಂತು ಚಂಚಲೆಯಪ್ಪ ಸಿರಿ ತಮಗೆ ವಿವಶದಿನೆತ್ತಲಾನುವಪ್ಪುದುಂ
ಮೊದಲೊಳ್ ರಾಜ್ಯಾಭಿಷೇಕಪ್ರಬಲಜಲಮೆ ಕರ್ಚಿತ್ತು ದಾಕ್ಷಿಣ್ಯಮಂ ಹೋ
ಮದ ಧೂಮಂ ಚಿತ್ತದೊಳ್ ತೊಟ್ಟನೆ ಮಲಿನತೆಯಂ ಪೊರ್ದಿಸಿತ್ತೊಪ್ಪಿರಲ್ ಕ
ಟ್ಟಿದ ಪಟ್ಟಂ ಬರ್ಪ ಮುಪ್ಪಂ ಮಯಿಸಿತಕಕ್ಷಾಂತಿಯಂ ವಿಪ್ರವರ್ಗಾ
ಸ್ಪದ ದರ್ಭಾನೀಕ ಸಮ್ಮಾರ್ಜನಿ ಕಳೆದುದೆನಲ್ ದುಷ್ಟರಪ್ಪರ್ ನೃಪಾಲರ್            ೮೭
ಪರಲೋಕಾಲೋಕನಮಂ
ಪರಿಹರಿಸಿದೆವಲ್ತೆ ನೋಡಿಮೆಂದೀಗಳುದಾ
ಹರಿಸುವ ತೆಱದಿಂ ಪಿಡಿಯಿಪ
ರರಸುಗಳೆಡೆವಿಡದೆ ಮೇಘಡಂಬರತತಿಯಂ ೮೮
ಪಡೆವಳ್ಳರ್ ನೃಪಗುಣಮಂ
ಬಿಡೆ ನಾಳ್ಗಡಿಗಳೆವ ತೆಱದೆ ನಡೆನಡೆಯೆಂಬರ್
ಜಡಿವರ್ ಸಾಧೂಕ್ತಿಗಳಂ
ನುಡಿವವರಂ ಮಾಣಿಪಂದದಿಂ ಪಡಿಯಾಱರ್                           ೮೯
ಹೊಗಳುವವನು ಶುದ್ಧ ಮುಠ್ಠಾಳನಲ್ಲವೆ? ೮೬. ಇವಳು ಆಕಾಶದಲ್ಲಿ ಕಾಣಬರುವ ಗಂಧರ್ವನಗರದ ಸಾಲಿನಂತೆ ಒಂದು ಕಡೆ ಕಂಡಂತೆ ಕಾಣುವುದಿಲ್ಲ, ಇದ್ದಂತೆ ಇರುವುದಿಲ್ಲ. ಇವಳು ಕಾಮಿನಿ ಕಾಂಚನವೇ ಮೊದಲಾದುವುಗಳ ಆಸೆಯೆಂಬ ನಂಜಿನ ಬಳ್ಳಿಯನ್ನು ಬೆಳೆಸುವ ಜಲಧಾರೆಯಂತೆ ಇದ್ದಾಳೆ. ಇವಳು ಒಳ್ಳೆಯತನವನ್ನು ಕೆಡಿಸಿ ಹಾಳುಮಾಡುವ ಕೆಟ್ಟ ನಡತೆಯುಳ್ಳವಳು. ಬೂಟಾಟಿಕೆಯೆಂಬ ನಾಟಕಗಳಿಗೆ ರಂಗಮಂಟಪದಂತಿದ್ದಾಳೆ. ಕೋಪವೆಂಬ ಪಿಶಾಚಿಯು ಹಿಡಿಯುವುದಕ್ಕೆ ತೌರುಮನೆಯಂತಿದ್ದಾಳೆ. ಶಾಸ್ತ್ರವೆಂಬ ಕಣ್ಣಿನ ದೃಷ್ಟಿಯನ್ನು ಹಾಳುಮಾಡುವ ತಿಮಿರವೆಂಬ ಬೇನೆಯಂತಿದ್ದಾಳೆ. ದೋಷವೆಂಬ ಹಾವಿಗೆ ಹುತ್ತದಂತಿದ್ದಾಳೆ. ನೋಡಿದರೆ ಚಿತ್ರದಲ್ಲಿ ಬರೆದಿಟ್ಟಿದ್ದರೂ ಮತ್ತೆಲ್ಲಿಗೋ ಹೊರಟುಬಿಡುತ್ತಾಳೆ. ಎರಕಹೊಯ್ದು ನಿರ್ಮಾಣ ಮಾಡಿದ್ದರೂ ಒಂದು ಕಡೆ ನಿಲ್ಲದೆ ಬೇರೆ ಕಡೆಗೆ ಕಾಲುಕೀಳುತ್ತಾಳೆ. ಕೊರೆದು ಪ್ರತಿಮೆ ಮಾಡಿಸಿಟ್ಟಿದ್ದರೂ ಬಂದು ನಿಲ್ಲಲಾರಳೆನಿಸಿದ್ದಾಳೆ. ಹೆಸರು ಕೇಳಿದರೂ ಸಾಕು ದಕ್ಕತಕ್ಕವಳಲ್ಲ ಎನಿಸಿರುವಳು. ಪ್ರೀತಿಯಿಂದೊಮ್ಮೆ ನೆನೆಸಿಕೊಂಡರೂ ವಂಚಿಸುತ್ತಾಳೆ. ವ|| ಹೀಗೆ ಒಂದು ಕಡೆ ನಿಲ್ಲದ ಸಿರಿಯು ತಮಗೆ ಅದೃಷ್ಟವಶದಿಂದ ಎಲ್ಲಾದರೂ ಒದಗಿಬಿಟ್ಟರೆ ೮೭. ರಾಜರಿಗೆ ಮೊದಲು ಪಟ್ಟಾಭಿಷೇಕಕಾಲದಲ್ಲಿ ಅಭಿಷೇಕ ಮಾಡುವ, ಮೇಲಿಂದ ವೇಗವಾಗಿ ಇಳಿಯುವ ನೀರೇ ಅವರ ದಾಕ್ಷಿಣ್ಯಗುಣ (ಇನ್ನೊಬ್ಬರ ಮನಸ್ಸಿಗೆ ನೋವನ್ನುಂಟುಮಾಡಬಾರದೆಂಬ ಮನೋಭಾವ)ವನ್ನು ತೊಳೆದುಬಿಡುತ್ತದೆ. ಪಟ್ಟಾಭಿಷೇಕ ಸಮಯದಲ್ಲಿ ಮಾಡುವ ಹೋಮದ ಹೊಗೆಯೆ ತಟ್ಟನೆ ಮನಸ್ಸಿನಲ್ಲಿ ಮಲಿನತೆಯನ್ನುಂಟುಮಾಡುತ್ತದೆ. ಚಂದವಾಗುವಂತೆ ತಲೆಗೆ ಕಟ್ಟಿರುವ ರೇಷ್ಮೆಯ ವಸ್ತ್ರವೇ ಮುಂದೆ ಬರುವ ಮುಪ್ಪನ್ನು ಮರೆಸುತ್ತದೆ. ಬ್ರಾಹ್ಮಣರ ಕೈಯಲ್ಲಿರುವ ದರ್ಭೆಯ ಕಂತೆಯೆಂಬ ಕಸಪರಿಕೆಯು ಕ್ಷಮಾಗುಣವನ್ನು ತೊಡೆದುಹಾಕುತ್ತದೆ. ಹೀಗಾಗಿ ರಾಜರು ದುಷ್ಟರಾಗುತ್ತಾರೆ. ೮೮. ಇನ್ನು ನಾವು ಮೇಲಿರುವ ಪರಲೋಕವನ್ನು ನೋಡಬೇಕಾದ್ದಿಲ್ಲ. ಅದನ್ನು ಮುಚ್ಚಿಬಿಟ್ಟಿದ್ದೇವೆ. ನೋಡಿ ಈಗ ಎಂದು ತೋರಿಸುವುದಕ್ಕೋ ಎಂಬಂತೆ ಅರಸುಗಳು ತಮ್ಮ ತಲೆಯಮೇಲೆ ಒಂದೇಸಮನೆ ಶ್ವೇತಚ್ಛತ್ರಗಳನ್ನು ಹಿಡಿಸಿಕೊಳ್ಳುತ್ತಾರೆ! ೮೯. ದಳಪತಿಗಳು ರಾಜನ
ಬಿಡೆ ಬಿಡಿಸುವಂತೆ ನೃಪರೊ
ಳ್ನುಡಿಯಂ ಬೀಸುವುದು ಚಾಮರಾವಳಿ ಜನಮಂ
ತೊಡೆವಂತೆ ವೈಜಯಂತಿಗ
ಳೆಡೆವರಿಯದೆ ಮುಂದೆ ಮಿಳಿರ್ದು ಮೇಳಿಸಿ ತೋರ್ಕುಂ                       ೯೦
ವ|| ಮತ್ತಂ
ಪಲತೆಱದ ವಿಷಯದತ್ತಲ್
ತಲೆವಟ್ಟಿರ್ದಿಂದ್ರಿಯಂಗಳೈದಾಗಿರ್ದುಂ
ಸಲೆ ಶತಸಹಸ್ರಸಂಖ್ಯೆಯಿ
ನಲೆಯದೆ ಮಾಣ್ದಪುವೆ ಮಾಯ್ದ ಸಿರಿಯುಳ್ಳವರಂ                               ೯೧
ತನಗೆಡವಿಡದತಿಚಪಲಂ
ಮನಮದು ನೋಡೊಂದೆ ನೂಱು ನೂರ್ಚ್ಛಾಸಿರಮಾ
ಯ್ತೆನೆ ಬಿಡದೆ ಪಿಡಿದು ನೃಪರಂ
ಕನಲ್ಚಿ ತನ್ನಿಚ್ಚೆಗೊಯ್ವುದೊಂದಚ್ಚರಿಯೇ                                 ೯೨
ಪಿರಿದುಮಧರ್ಮದೆ ಗತಿಗೆ
ಟ್ಟರಸುಗಳೆಲೆ ಪೆಳವುಗೊಂಡರೆಂಬಂತೆ ವಲಂ
ಕರವಿಡಿದು ಸಾರ್ಚುವೆತ್ತುವ
ತುರಿಪದೆ ಕೆಯ್ಗುಡುವುದಕ್ಕೆ ಲಜ್ಜಿಸರರೆಬರ್                        ೯೩
ಇರದೀಗಳ್ ಸತ್ತಪರೆನಿ
ಪರವೋಲ್ ನಂಟರುಮನಱವರಲ್ಲರ್ ಭೂಪರ್
ಪಿರಿದುಂ ಕಣ್ಗಾಣದರಂ
ತಿರೆ ಕಾಣಲ್ಕಾಱರಲ್ತೆ ತೇಜಸ್ವಿಗಳಂ                              ೯೪
ಪುಸಿನುಡಿಯ ವಿಷವಿಪಾಕದ
ಮಸಕದೆ ಮುಖರೋಗಮಾದವೋಲಿನಿತಾನುಂ
ಬಸವಲ್ಲದುಸಿರ್ವರೆಂದುಂ
ಪೊಸಸಿರಿಯಿಂ ಮೈಮೆವೆತ್ತ ಮಾಯ್ದ ಮನುಷ್ಯರ್                ೯೫
ಗುಣಗಳನ್ನು ಪುನ ಮರಳದಂತೆ ರಾಷ್ಟ್ರದ ಗಡಿಯಿಂದಾಚೆಗೆ ಓಡಿಸಿಬಿಡುವರೊ ಎಂಬಂತೆ ‘ನಡೆಯಿರಿ, ನಡೆಯಿರಿ’ ಎಂದು ದಾರಿಬಿಡಿಸುವಾಗ ಕೂಗುತ್ತಿರುತ್ತಾರೆ! ಒಳ್ಳೆಯ ಮಾತುಗಳನ್ನು ಆಡಲು ಬಂದವರನ್ನು ತಡೆಯುವವರಂತೆ ದ್ವಾರಪಾಲಕರು ಗದರಿಸುತ್ತಿರುತ್ತಾರೆ! ೯೦. ರಾಜರುಗಳ ಒಳ್ಳೆಯ ಮಾತುಗಳನ್ನು ಸಂಪೂರ್ಣವಾಗಿ ಹಾರಿಸಿಬಿಡುವಂತೆ ಚಾಮರಗಳು ಬೀಸುತ್ತಿರುತ್ತವೆ! ಅವರ ಕೀರ್ತಿಯನ್ನು ತೊಡೆದುಬಿಡುವಂತೆ ಬಾವುಟಗಳು ತಡೆಯಿಲ್ಲದೆ ಒಟ್ಟಿಗೆ ಹಾರಾಡುತ್ತಿರುತ್ತವೆ! ವ|| ಮತ್ತೆ ೯೧. ಅನೇಕ ವಿಧವಾದ ವಿಷಯಗಳ ಕಡೆಗೆ ಆಸಕ್ತವಾಗಿರುವ ಮತ್ತು ಹೆಸರಿಗೆ ಐದೇ ಆಗಿದ್ದರೂ ಲಕ್ಷಾಂತರ ಸಂಖ್ಯೆಯನ್ನು ಪಡೆದಂತಿರುವ ಇಂದ್ರಿಯಗಳು ನೀಚರಾದ ಶ್ರೀಮಂತರನ್ನು ಹಿಂಸೆಮಾಡದೆ ಬಿಡುತ್ತವೆಯೆ? ೯೨. ವಿಚಾರ ಮಾಡಿದರೆ ಬಹಳ ಚಪಲಸ್ವಭಾವದ ಮನಸ್ಸು ತಾನು ಒಂದೇ ಆದರೂ ನೂರಾರು ಸಾವಿರವಾಗಿ ಬಿಟ್ಟಿದೆಯೋ! ಎಂಬಂತೆ ತೋರುತ್ತಾ ರಾಜರನ್ನು ತಪ್ಪಿಸಿಕೊಳ್ಳಲು ಅವಕಾಶವನ್ನೇ ಕೊಡದೆ ಕಾಡಿಸಿ ತನ್ನ ಇಷ್ಟಕ್ಕೆ ಒಳಪಡಿಸಿಕೊಳ್ಳುತ್ತದೆ. ಇದೇನೂ ಆಶ್ಚರ್ಯವಲ್ಲ. ೯೩. ಮತ್ತೆ ಕೆಲವರು ಬಹಳ ಪಾಪ ಮಾಡುವುದರ ಫಲವಾಗಿ ನಡಗೆ ಉಡುಗಿಹೋಗಿ ನಿಜವಾಗಿಯೂ ಹೆಳವರಾಗಿಬಿಟ್ಟರೋ ಎಂಬಂತೆ ಅಯ್ಯೊ ಪಾಪ! ಬೇರೆಯವರು ಕೈಹಿಡಿದು ಬೇಗನೆ ನಡೆಸಲೆಂದು ಅವರಿಗೆ ತಮ್ಮ ಕೈಯನ್ನು ಕೊಡುವುದಕ್ಕೂ ನಾಚಿಕೆಪಡುವುದಿಲ್ಲ! ಟಿ. ರಾಜರುಗಳನ್ನು ಪರಿಜನರು ಹಸ್ತಲಾಘವ ಕೊಟ್ಟು ಕರೆದುಕೊಂಡು ಹೋಗುತ್ತಾರೆ. ಅದನ್ನು ಕವಿ ಈ ರೀತಿ ಪರಿಹಾಸ್ಯ ಮಾಡಿದ್ದಾನೆ. ೯೪. ಅರಸರು ಈಗಲೆ ಮರಣಕಾಲವೊದಗಿ ಬಂದವರಂತೆ ನೆಂಟರಿಷ್ಟರನ್ನೂ ಗುರುತಿಸಲಾರರು ಮತ್ತು ತೇಜಸ್ವಿಗಳನ್ನು ನೋಡುವುದಕ್ಕೆ ಕುರುಡರಂತೆ ಅಸಮರ್ಥರಾಗುತ್ತಾರೆ. ಟಿ. ಇಲ್ಲಿ ಸಂಸ್ಕೃತಮೂಲಕ್ಕೆ ಅನುಸಾರವಾಗಿ “ಕಣ್ಣುಬೇನೆ ಬಂದವರಂತೆ” ಎಂದು ಭಾವಿಸಬೇಕು.
೯೫. ಸುಳ್ಳುಮಾತೆಂಬ ವಿಷದ ದೊಡ್ಡದಾದ ಕೆಟ್ಟ ಪಾಪದಿಂದ ಬಾಯಿಬೇನೆ ಬಂದವರಂತೆ ಹೇಗೋ ಕಷ್ಟಪಟ್ಟು ತೊದಲುತ್ತಾ
ಪೊಡೆದುದು ಗರವತಿಕೋಪದೆ
ಪಿಡಿದುದು ಪುಲಿ ಗಾಳಿ ಸೋಂಕಿದತ್ತು ಪಿಶಾಚಂ
ತೊಡರ್ದುದು ಭೂತಂ ಬನ್ನಂ
ಬಡಿಸಿದುದೆನೆ ಸಿರಿಯೊಳರಸುಗಳ್ ಮೆಯ್ಯಱಯರ್              ೯೬
ಜನಪತಿಗಳ್ ನೋಡಲ್ಕತಿ
ಮನೋಹರಾಕೃತಿಗಳಾಗಿಯುಂ ನಾಡೆ ಜಗ
ಜ್ಜನಸಂಕುಲಕ್ಕೆ ಪಿರಿದುಂ
ವಿನಾಶಹೇತುಗಳಕಾಲಫಲಕುಸುಮದವೊಲ್                          ೯೭
ವ|| ಅಂತು ಗರ್ವಪರ್ವತಾರೂಢಪ್ಪುರ್ವರಾಶ್ವರರ ಸರ್ವಸ್ವಮಂ ವಂಚಿಸಿ ಕೊಳಲೆಂದವರ್ಗಳ ಸಮೀಪದೊಳಗಾಮಿಷಕೆಱಗುವ ಪರ್ದುಗಳುಮಾಸ್ಥಾನಮೆಂಬ ಕೊಳದೊಳಗೆ ಪಾರ್ವ ಬಕಂಗಳುಮೆನಿಪಂತಿರ್ದು ತಮ್ಮ ಕಜ್ಜಕ್ಕೆ ಕೆಲರ್ ಧೂರ್ತರರಸುಗಳಂ ಪ್ರತಾರಿಸುತಿರ್ಪ ರದೆಂತೆನೆ
ಪಿರಿಯಕ್ಕರ|| ಗುರುವನಿದಿರಿಪುದೆ ನಿಜಪ್ರಭುತೆ ಜೂದು ವಿನೋದಂ ಕಳ್ಕುಡಿವುದೆ ವಿಲಾಸಂ
ಪಿರಿದು ಬೇಂಟೆಯಾಡುವುದೆ ಶಕ್ತಿಗೆ ಹೇತು ಕುಲವಧೂತ್ಯಾಗಮೆ ನಿರ್ವ್ಯಸನಂ
ನೆರೆದು ಪರದಾರಮಂ ಕಲಿವುದೆ ಚತುರತ್ವಂ ಸೊಕ್ಕುವುದೆ ಬಂಟುತನವನ್ಯರ್
ಪರಿಭವಿಸಿದೊಡಂಜುವುದೆ ಸೈರಣೆ ತರಳತೆಯೆ ನೋಡುತ್ಸಾಹಮೆಂಬರ್ ಧೂರ್ತರ್          ೯೮
ವ|| ಅದಲ್ಲದೆಯುಂ ಪಲವುಂ ದೋಷಂಗಳಂ ಗುಣಂಗಳಾಗೇಱಸಿ ತಮ್ಮೊಳ್ ಕೈವೊಯ್ದು ನಗುತ್ತಂ ಪ್ರತಾರಣಕುಶಲರಪ್ಪ ವಂಚನಾಕಾರರ ಮಾನುಷೋಚಿತಮಪ್ಪ ಪೊಗೞ್ತೆಯಿಂ ಪೊಗೞುತ್ತಮಿರಲದನವಿತಥಮೆಂದು ಬಗೆದು ಮಿಥ್ಯಾಮಾಹಾತ್ಮ ಗರ್ವನಿರ್ಭರರಾಗಿ
ಮುನಿದೊಡೆ ಭಸ್ಮವಾದಪುದು ಲೋಕಮೆನಲ್ ನೊಸಲೊಳ್ ತೃತ್ತೀಯಲೋ
ಚನಮೆಮಗುಂಟು ತೋಲಮಯಿಂದದು ತೋಱಪುದಿಲ್ಲೆನುತ್ತಮೀ
ಮನುಜರ ಗೆಯ್ತಮಂ ಬಿಸುಟು ದೇವರೆಮೆಂಬಭಿಮಾನನಮೇ ಮು
ಯ್ವೊನೆಗಳ ನೋೞ್ಪರಿನ್ನೆರಡು ತೋಳೊಳವೆಂಬವೋಲುರ್ವರೇಶ್ವರರ್                ೯೯
ತೊದಲುತ್ತಾ ಮಾತನಾಡುತ್ತಾರೆ. ೯೬. ಗ್ರಹ ಬಡಿದವರಂತೆಯೂ ಹುಲಿಯು ಬಹಳ ಕೋಪದಿಂದ ಹಿಡಿದಂತೆಯೂ ದೆವ್ವ ಹಿಡಿದಂತೆಯೂ ಪಿಶಾಚಿ ಅಮರಿಕೊಂಡಂತೆಯೂ ಭೂತವು ಉಪದ್ರವ ಕೊಡುತ್ತಿರುವಂತೆಯೂ ಅರಸುಗಳು ಐಶ್ವರ್ಯದಿಂದ ಮೈಮರೆಯುತ್ತಾರೆ. ೯೭. ರಾಜರು ನೋಡುವುದಕ್ಕೇನೋ ಬಹಳ ರಮ್ಯವಾದ ಆಕಾರವುಳ್ಳವರಾಗಿ ತೋರುತ್ತಾರೆ. ಆದರೂ ಅಕಾಲಪುಷ್ಪದಂತೆ ಪ್ರಜಾವರ್ಗದ ವಿನಾಶಕ್ಕೆ ಬಹಳಮಟ್ಟಿಗೆ ಕಾರಣರಾಗುತ್ತಾರೆ. ಟಿ. ಯಾವುದಾದರೂ ಗಿಡಮರಗಳಲ್ಲಿ ಅಕಾಲದಲ್ಲಿ ಹೂಬಿಟ್ಟರೆ ಅದು ದೇಶಕ್ಕೆ ಅನಿಷ್ಟಸೂಚನೆಯೆಂದು ಹೇಳಲ್ಪಟ್ಟಿದೆ. ವ|| ಹೀಗೆ ಅಹಂಕಾರವೆಂಬ ಪರ್ವತವನ್ನು ಏರಿ ಕುಳಿತಿರುವ ರಾಜರುಗಳ ಸರ್ವಸ್ವವನ್ನೂ ಮೋಸಮಾಡಿ ಸುಲಿದುಕೊಳ್ಳಬೇಕೆಂದು ಅವರ ಹತ್ತಿರದಲ್ಲಿ ಮಾಂಸಕ್ಕೆ ಎರಗುವ ಹದ್ದುಗಳಂತೆಯೂ ಆಸ್ಥಾನವೆಂಬ ಕೊಳದೊಳಗೆ ಹಾರಾಡುವ ಬಕಗಳಂತೆಯೂ ಇರುವ ಕೆಲವರು ಧೂರ್ತರು ಸ್ವಾರ್ಥಕ್ಕಾಗಿ ರಾಜರುಗಳನ್ನು ಮೋಸಗೊಳಿಸುತ್ತಿರುತ್ತಾರೆ. ಹೇಗೆಂದರೆ ೯೮. ಆ ಮೋಸಗಾರರು ಗುರುಗಳನ್ನು ಎದುರಿಸಿನಿಲ್ಲುವುದನ್ನು ಸ್ವಾತಂತ್ರ ವೆನ್ನುತ್ತಾರೆ. ಜೂಜನ್ನು ವಿನೋದವೆನ್ನುತ್ತಾರೆ. ಹೆಂಡ ಕುಡಿಯುವುದಕ್ಕೆ ವಿಲಾಸ ಎನ್ನುತ್ತಾರೆ. ಹೆಚ್ಚು ಹೆಚ್ಚು ಬೇಟೆಯಾಡುವುದನ್ನು ಶಕ್ತಿವರ್ಧಕವೆನ್ನುತ್ತಾರೆ. ಕೈಹಿಡಿದ ಕುಲೀನಳಾದ ಪತ್ನಿಯನ್ನು ತೊರೆಯುವುದನ್ನು ವೈರಾಗ್ಯವೆನ್ನುತ್ತಾರೆ. ಪರಸ್ತ್ರೀಯೊಂದಿಗೆ ಬೆರೆಯುವ ಭಂಡತನವನ್ನು ನಿಪುಣತನವೆನ್ನುತ್ತಾರೆ. ಕೊಬ್ಬುವುದನ್ನು ಪರಾಕ್ರಮವೆನ್ನುತ್ತಾರೆ, ಇತರರು ಅವಮಾನ ಮಾಡಿದಾಗ ಹೆದರಿಕೊಂಡು ಸುಮ್ಮನಾಗುವುದನ್ನು ಸೈರಣೆಯೆನ್ನುತ್ತಾರೆ. ಚಪಲತೆಯನ್ನು ಉತ್ಸಾಹವೆನ್ನುತ್ತಾರೆ ನೋಡಪ್ಪ! ವ|| ಅಲ್ಲದೆ ಅವರ ಕೆಲವು ದೋಷಗಳನ್ನೇ ಗುಣಗಳೆಂದು ಹೊಗಳಿ, ಹಿಂದುಗಡೆಯಲ್ಲಿ ಚಪ್ಪಾಳೆ ತಟ್ಟಿಕೊಂಡು ನಗುತ್ತಾ ಮೋಸದಲ್ಲಿ ನಿಪುಣರಾದ ವಂಚಕರು ತಾವು ಮಾನವನ ಶಕ್ತಿಗೂ ಮೀರಿರುವ ಮಹಿಮೆಯುಳ್ಳ ಪವಾಡಪುರುಷರೆಂದು ಹೊಗಳುತ್ತಿದ್ದರೆ ಅದೆಲ್ಲವನ್ನೂ ನಿಜವೆಂದೇ ನಂಬಿ ಈ ಆರೋಪಿತವಾದ ಪವಾಡದ ಜಂಭದಿಂದ ತುಂಬಿದವರಾಗಿ, ೯೯. ‘ನಾವು ಕೋಪಿಸಿಕೊಂಡರೆ ಲೋಕವೆಲ್ಲವೂ ಸುಟ್ಟು ಬೂದಿಯಾಗುವುದು. ನಮಗೆ ಪರಮೇಶ್ವರ ನಿಗಿರುವಂತೆ ಹಣೆಯಲ್ಲಿ ಮೂರನೆಯ ಕಣ್ಣು ಇದೆ! ಅದು ಚರ್ಮದ ಅಡಿಯಲ್ಲಿರುವುದರಿಂದ ಕಾಣಿಸುವುದಿಲ್ಲ!’ ಎಂದು ಭಾವಿಸಿಕೊಳ್ಳುತ್ತ, ಸಾಮಾನ್ಯಮನುಷ್ಯರಂತೆ ಕೆಲಸಕಾರ್ಯಗಳನ್ನು ಮಾಡುವುದನ್ನು ಬಿಟ್ಟು, ಅಮಾನುಷಕಾರ್ಯಗಳನ್ನು ಮಾಡಲು ತೊಡಗುತ್ತಾರೆ. ನಾವೇ
ಮೊದಲೊಳ್ ತಮ್ಮನೆ ನೋಡಲಿತ್ತ ಪದದೊಳ್ ಕೈಕೊಂಡವರ್ ತಾಮೆ ನೋ
ಡಿದೊಡೋರಂತುಪಕಾರವಂ ಮೆದವರ್ ಮಾತಾಡಿದಂದರ್ಧರಾ
ಜ್ಯದ ಪೆಂಪಂ ದಯೆಗೆಯ್ದವರ್ ಬೆಸಸಿದಂದಾಗಳ್ ವರಂಗೊಟ್ಟವರ್
ಪದಪಿಂ ಮುಟ್ಟಿದರೈದೆ ರಕ್ಷಿಸಿದವರ್ ಭೂಪರ್ ಧರಾಚಕ್ರದೊಳ್              ೧೦೦
ವ|| ಅಂತುಮಲ್ಲದೆಯುಂ
ಗುರುಗಿದಿರೇಳ್ವರೆ ಪೊಡವಡು
ವರೆ ದೇವರನರ್ಚಿಸುವರೆ ಪಾವರ್ರರನಱದಾ
ದರಿಪರೆ ಮಾನ್ಯರ ಮನ್ನಿಸು
ವರೆ ಪೂಜ್ಯರ ಪಿರಿದೆನಿಸುವ ಗರ್ವದೆ ಭೂಪರ್            ೧೦೧
ಮಯದಹೋರಾತ್ರಂ ಕ
ಯ್ಮದಿಲ್ಲದ ಗುಣಮನಂತೆ ಬಿಡದೇಱಸಿ ಪೊ
ಚ್ಚಱಸುತ್ತಮಿರ್ಪ ಷಿಡ್ಗ
ರ್ಗೆಱಗುವರಱವಿಲ್ಲದವನಿಪಾಲರ್ ಜಗದೊಳ್            ೧೦೨
ಅವರನೆ ಪೊರೆವರ್ ಪೆರ್ಚಿಪ
ರವರನೆ ಸಾರಿರಿಪರವರನವರೊಳೆ ನುಡಿ ನೋ
ಡವರ್ಗಳೆ ನಂಟರ್ ಕೂಡುವ
ರವರೊಳೆ ಮನ್ನಿಪುದುಮವರನವರೊಳೆ ಕೂಟಂ         ೧೦೩
ವ|| ಅಂತೆನಿಸಿದರಸುಮಕ್ಕಳ್ಗತಿನೃಶಂಸಮಪ್ಪ ಕೌಟಿಲ್ಯಶಾಸ್ತ್ರ ಪ್ರಮಾಣದಿನುಪಾಂಶು ವಧೋಪದೇಶಮಂ ಮಾೞ್ದ ನಿಪುಣನೇ ಪರಮಪಂಡಿತನೆನಿಸುಗುಂ ಅಭಿಚಾರಕ್ರಿಯಾಕ್ರೂರ ಪ್ರಕೃತಿಯಪ್ಪ ಪುರೋಹಿತನೆ ಗುರುವೆನಿಸುಗುಂ ಪರದಾರಾಭಿಗಮನಮಂ ನಿಯೋಜಿಸುವ ದುಷ್ಟನೇ ವಿಶ್ವಾಸಭೂಮಿಯೆನಿಸಿದ ಮಿತ್ರನೆನಿಸುಗುಂ ಸ್ನೇಹಾರ್ದ್ರಹೃದಯ ನಿರ್ಮಲರುಮಪ್ಪ ಸಹೋದರರುಮಂ ನಿನಗವರ್ ಪಗೆವರೆಂದ ವರ್ಗೆ ಭಂಗಮಂ ಮಾಡಿ ಕಿೞ್ತು ಕಳೆಯಿಸುವ ಮಹಾಪಾತಕನೇ ಸಚಿವೋತ್ತಮನೆನಿಸುಗುಂ ಅದಱನಿಂತಪ್ಪ ದುಷ್ಟಚೇಷ್ಟಾಸಹಸ್ರದಾರುಣಮಪ್ಪ ರಾಜ್ಯತಂತ್ರದೊಳೆಂತಪ್ಪನುಂ ಮೋಹಿಸದಿರನದು ಕಾರಣದಿಂ
ದೇವರು ಎಂಬ ದುರಭಿಮಾನವು ಹೆಚ್ಚಲಾಗಿ ತಮಗೂ ಶ್ರೀಮನ್ನಾರಾಯಣನಂತೆ ಇನ್ನೂ ಎರಡು ತೋಳುಗಳಿವೆಯೋ ಎಂಬಂತೆ ತಮ್ಮ ಹೆಗಲುಗಳನ್ನು ತೂಗಾಡಿಸುತ್ತ ನೋಡಿಕೊಳ್ಳುತ್ತಾರೆ! ೧೦೦. ಮೊದಲು ಯಾರಿಗಾದರೂ ಭೇಟಿಗೆ ಅವಕಾಶವನ್ನು ಕೊಟ್ಟುಬಿಟ್ಟರೆ ಸಾಕು, ಅವರಿಗೆ ದೊಡ್ಡ ಅನುಗ್ರಹಮಾಡಿಬಿಟ್ಟೆವೆಂದು ಭಾವಿಸಿಕೊಳ್ಳುತ್ತಾರೆ. ತಾವು ಅವರನ್ನು ನೋಡಿಬಿಟ್ಟರೆ ಪರಮೋಪಕಾರವನ್ನು ಮಾಡಿಬಿಟ್ಟೆವೆಂದು ಭಾವಿಸುತ್ತಾರೆ. ಯಾರೊಂದಿಗಾದರೂ ಮಾತಾಡಿಬಿಟ್ಟರೆ ಅವರಿಗೆ ಅರ್ಧರಾಜ್ಯದ ವೈಭವವನ್ನು ದಾನಮಾಡಿಬಿಟ್ಟವರಂತೆ ತಿಳಿದುಕೊಳ್ಳುತ್ತಾರೆ. ಯಾರಿಗಾದರೂ ಅಪ್ಪಣೆಮಾಡಿದರೆ ವರವನ್ನೇ ಕೊಟ್ಟಂತೆ ತಿಳಿದುಕೊಳ್ಳುತ್ತಾರೆ. ಒಂದು ವೇಳೆ ಪ್ರೀತಿಯಿಂದ ಮುಟ್ಟಿದರೆ ಅವರನ್ನು ಉದ್ಧಾರ ಮಾಡಿಬಿಟ್ಟೆವೆಂದು ತಿಳಿದುಕೊಂಡುಬಿಡುತ್ತಾರೆ. ವ|| ಅದಲ್ಲದೆ ೧೦೧. ಮಿಗಿಲಾದ ಅಹಂಕಾರದಿಂದ ಕೂಡಿದ ರಾಜರು ಗುರುಹಿರಿಯರು ಬಂದರೆ ಎದ್ದು ನಿಲ್ಲುತ್ತಾರೆಯೆ? ದೇವರಿಗೆ ನಮಸ್ಕಾರ ಮಾಡುತ್ತಾರೆಯೆ? ಬ್ರಾಹ್ಮಣರನ್ನು ಅವರ ಯೋಗ್ಯತೆಯನ್ನು ತಿಳಿದು ಪೂಜಿಸುತ್ತಾರೆಯೆ? ಮಾನ್ಯರನ್ನು ಆದರಿಸುತ್ತಾರೆಯೆ? ಪೂಜ್ಯರನ್ನು ಮನ್ನಿಸುತ್ತಾರೆಯೆ? ೧೦೨. ಕೆಲವರು ವಿಟರು ಹಗಲೂ ರಾತ್ರಿ ಅದೇ ಜ್ಞಾನದಿಂದ ಆಶ್ಚರ್ಯವನ್ನು ಸೂಚಿಸುತ್ತಾ ಇಲ್ಲದ ಗುಣವನ್ನು ಆರೋಪಿಸಿ ಅವರನ್ನು ಉಬ್ಬಿಸುತ್ತಾರೆ. ಈ ಪ್ರಪಂಚದಲ್ಲಿ ತಿಳುವಳಿಕೆಯಿಲ್ಲದ ರಾಜರು ಅಂತಹವರಿಗೇ ಉಬ್ಬಿಸುತ್ತಾರೆ. ೧೦೩. ಅಂತಹವರನ್ನೇ ಕಾಪಾಡುತ್ತಾರೆ. ಅವರನ್ನೇ ಹೆಚ್ಚಿಸುತ್ತಾರೆ. ಅವರನ್ನೇ ಸಮೀಪದಲ್ಲಿರಿಸಿಕೊಳ್ಳುತ್ತಾರೆ. ಅವರೊಡನೆಯೇ ಮಾತನಾಡುತ್ತಾರೆ. ಅವರೇ ಇವರಿಗೆ ನಂಟರು. ಅವರೊಂದಿಗೇ ಬೆರೆಯುತ್ತಾರೆ. ಅವರನ್ನೇ ಗೌರವಿಸುತ್ತಾರೆ. ಅವರೊಂದಿಗೇ ಸ್ನೇಹದಿಂದಿರುತ್ತಾರೆ. ನೋಡಪ್ಪ! ವ|| ಇಂತಹ ರಾಜಪುತ್ರರಿಗೆ ಕೌಟಿಲ್ಯನಿಂದ ರಚಿಸಲ್ಪಟ್ಟಿರುವ ಪರಹಿಂಸೆಯನ್ನೇ ಬೋಸುವ ಅರ್ಥಶಾಸ್ತ್ರದ ಪ್ರಮಾಣದಿಂದ ನಿಗೂಢಕೊಲೆಯನ್ನು ಉಪದೇಶಿಸುವ ನಿಪುಣನೇ ಉದ್ದಾಮಪಂಡಿತನೆನಿಸಿಕೊಳ್ಳುತ್ತಾನೆ. ಮಾಟ ಕೂಟಗಳನ್ನು ಮಾಡಿಸುವ ಸ್ವಭಾವತ ನಿರ್ದಯನಾದ ಪುರೋಹಿತನೇ ಗುರುವೆನಿಸಿ ಕೊಳ್ಳುತ್ತಾನೆ. ಹಾದರವನ್ನು ಬೋಸುವ ದುಷ್ಟನೇ ನಚ್ಚಿನ ಗೆಳೆಯನೆನಿಸಿಕೊಳ್ಳುತ್ತಾನೆ. ಸಹೋದರ ಸ್ನೇಹದಿಂದ ಮೃದುವಾದ ಹಾಗೂ ಕಲ್ಮಷವಿಲ್ಲದ ಮನಸ್ಸುಳ್ಳ ಅಣ್ಣತಮ್ಮಂದಿರನ್ನು ಅವರು ನಿಮಗೆ ಶತ್ರುಗಳೆಂದು ಹೇಳಿಕೊಟ್ಟು ತೊಂದರೆಗೀಡುಮಾಡಿಸಿ ಸ್ಥಾನಭ್ರಷ್ಟರನ್ನಾಗಿ

104-131/

ಚಂದ್ರಾಪೀಡನ ಜೈತ್ರಯಾತ್ರೆ [104 to 131]: ಶುಕನಾಸನ ಉಪದೇಶ
ಬೆಸನಂಗಳ್ ತನುವಿಚ್ಚೆಗೊಯ್ವುವದಱಂ ಲಕ್ಷಿ ವಿಡಂಬಂ ವಿಡಂ
ಬಿಸದಂತಾಗಿರೆ ಮಾನ್ಯರೆಲ್ಲ ತೆಱದಿಂದಂ ಪೊಕ್ಕು ನಿನ್ನಂ ಚಟೂ
ರಿಸದಂತಾಗಿರೆ ಕಾಮಿನೀತತಿ ವಿಲಾಸಾಪಾಂಗದಿಂದಂ ಪ್ರತಾ
ರಿಸದಂತಾಗಿರಲಾತ್ಮವಂತನೆನಿಸೆಂದುಂ ರಾಜವಿದ್ಯಾಧರಾ             ೧೦೪
ವ|| ಅದಲ್ಲದೆಯುಂ ಯುವರಾಜ್ಯಾಭಿಷೇಕಮಂ ಕೆಯ್ಕೊಂಡು ಕುಲಕ್ರಮಾಗತ ರಾಜ್ಯಭಾರಧೌರೇಯನಾಗಿ ಸಕಲದಿಗ್ವಿಜಯೋದ್ಯೋ ಗಂಗೆಯ್ದು ಸಪ್ತದ್ವೀಪಾಲಂಕಾರೆಯಪ್ಪ ವಸುಂಧರೆಯನೇಕಚ್ಚತ್ರಮಪ್ಪಂತಿರಾಳ್
ನಗದಂತು ಜಗಂ ಗುರುಗಳ್
ಪೊಗೞ್ವಂತನುಜೀವಿಗಳ್ಗೆ ಶುಭಮಪ್ಪಂತು
ಬ್ಬೆಗಮಾಗದಂತು ನಂಟ
ರ್ಗಗಣಿತಗುಣನೆನಿಸಿ ನಿಲ್ವುದಾಕಲ್ಪಾಂತಂ                        ೧೦೫
ವ|| ಎಂದು ನುಡಿದ ಶುಕನಾಸೋಪದೇಶ ವಚನಾಮೃತನಿಚಯದಿಂ ಪ್ರಕ್ಷಾಳಿತನಾದಂತೆಯುಂ ಕಣ್ದೆದಂತೆಯುಮಲಂಕೃತನಾದಂತೆಯುಂ ಪವಿತ್ರೀಕೃತನಾದಂತೆಯುಮತಿಪ್ರೀತಿಹೃದಯನಾಗಿ ಕಿಱದುಬೇಗಮಿರ್ದು ನಿಜಮಂದಿರಕ್ಕೆ ಚಂದ್ರಾಪೀಡಂ ಪೋಪುದುಮಿತ್ತಲ್ ಗೃಹಮಹತ್ತರರ್ ಮುನ್ನಮೆ ಸಮಕಟ್ಟಿದ ಮಣಿಕುಟ್ಟಿಮದ ನಟ್ಟನಡುವೆ ಪೊಳೆವ ಪಟ್ಟವಣೆಯ ನಾಲ್ದೆಸೆಯೊಳೆಸೆವ ರತ್ನಭೃಂಗಾರುಘಟಂಗಳಿಂ ಪಸುರ್ಪೆಸೆದು ನಿಮಿರ್ದ ಜಾಗರಂಗಳಿಂ ತೊಳಗುವ ಮಣಿದರ್ಪಣಾಲಂಕೃತಗಳಪ್ಪ ಕಾಂಚನದ್ರೋಣಿಗಳಿಂ ಸುರಭಿಸಲಿಲ ಪರಿಮಳಕ್ಕೆಱಪ ಮಱದುಂಬಿಯ ಬಂಬಲಿಂ ನೀಲಾಂಬರದಿಂ ಬಾಸಣಿಸಿದಂತಿರ್ದ ಶಾತಕುಂಭ ಕಲಶಂಗಳಿನಭಿಷೇಕವಿಲಾಸಮಂ ನೋಡಲೆಂದಿೞತಂದ ವಿದ್ಯಾಧರವಿಳಾಸವತಿ ಯರೆನಿಪ ವಾರವಿಳಾಸಿನಿಯರಿಂ ಬಳಸಿದ ಗಾಯಕ ವಾದಕ ವಾಂಶಿಕ ವೈಣಿಕ ವೈತಾಳಿಕ ವಾಗ್ಮಿಕನಿಕಾಯಂದಿದೆಸೆವಭಿಷೇಕಮಂಟಪದೊಳ್ ಸಕಲ ರಾಜಲೋಕಮುಂ ಮಂತ್ರಿಮಂಡಲಮುಂ ಸಾಮಂತನಿಕಾಯಮುಂ ಮೌಹೂರ್ತಿಕಪ್ರಕರಮುಂ ನೆದಿರೆ
ಮಾಡಿಸುವ ಮಹಾಪಾಪಿಷ್ಠನೇ ಶ್ರೇಷ್ಠಮಂತ್ರಿ ಎನಿಸುತ್ತಾನೆ. ಆದ್ದರಿಂದ ಈ ಪರಿಯಾದ ಸಾವಿರಾರು ದುರ್ವ್ಯವಹಾರಗಳಿಂದ ಭಯಂಕರವಾದ ರಾಜಕೀಯದಲ್ಲಿ ಎಂತಹವನಾದರೂ ಭ್ರಾಂತನಾಗದಿರುವುದಿಲ್ಲ. ಆ ಕಾರಣದಿಂದ ೧೦೪. ಎಲೈ ರಾಜನೀತಿಜ್ಞನೆ, ಕೆಟ್ಟ ಚಟಗಳು (ಮನುಷ್ಯನನ್ನು) ಶರೀರದ ವಿಷಯಭೋಗಗಳ ಕಡೆಗೆ ಸೆಳೆಯುತ್ತವೆ. ಆದ್ದರಿಂದ ಸಿರಿಯ ಅಣಕವು ನಿನ್ನನ್ನು ಮೋಸಗೊಳಿಸದಂತೆ ನೋಡಿಕೊ. ಅಯೋಗ್ಯರು ನಾನಾ ರೀತಿಯಿಂದ ಒಳಗೆ ಸೇರಿ ನಿನ್ನನ್ನು ಮುಖಸ್ತುತಿ ಮಾಡುವುದಕ್ಕೆ ಅವಕಾಶವನ್ನು ಕೊಡಬೇಡ. ಹೆಂಗಸರ ಗುಂಪು ತಮ್ಮ ಬಿನ್ನಾಣದ ಕುಡಿನೋಟದಿಂದ ನಿನ್ನನ್ನು ಮೋಸಗೊಳಿಸದಂತೆ ಯಾವಾಗಲೂ ಮನಸ್ಸನ್ನು ಹತೋಟಿಯಲ್ಲಿಟ್ಟುಕೊಂಡಿರು. ವ|| ಅದಲ್ಲದೆ ಯುವರಾಜಪಟ್ಟಾಭಿಷೇಕವನ್ನು ಮಾಡಿಸಿಕೊಂಡು, ವಂಶಪರಂಪರೆಯಿಂದ ಬಂದ ರಾಜ್ಯದ ಹೊರೆಯನ್ನು ಹೊತ್ತು, ದಿಕ್ಕುಗಳನ್ನೆಲ್ಲಾ ಗೆದ್ದುಕೊಂಡು ಬರಲು ವಿಜಯಪ್ರಯಾಣ ಬೆಳಸಿ ಏಳು ಕಡಲುಗಳಿಂದ ಸುತ್ತುವರಿಯಲ್ಪಟ್ಟಿರುವ ಈ ಭೂಮಿಯನ್ನೆಲ್ಲಾ ನಿನ್ನ ಸಾಮ್ರಾಜ್ಯಕ್ಕೆ ಒಳಪಡಿಸಿಕೊಂಡು ಆಳು. ೧೦೫. ಲೋಕವು ನಗದಂತೆಯೂ, ಗುರುಹಿರಿಯರು ಹೊಗಳುವಂತೆಯೂ, ಪರಿಜನರಿಗೆ ಶುಭವಾಗುವಂತೆಯೂ, ನೆಂಟರಿಷ್ಟರಿಗೆ ವ್ಯಥೆಯಾಗದಂತೆಯೂ ಇದ್ದುಕೊಂಡು ಬಹಳ ಒಳ್ಳೆಯವನೆನಿಸಿಕೊಂಡು ಬಹಳ ಕಾಲ ಸುಖವಾಗಿ ರಾಜ್ಯಭಾರ ಮಾಡಿಕೊಂಡಿರು.” ವ|| ಹೀಗೆ ಹೇಳಿದ ಶುಕನಾಸನ ಉಪದೇಶವಚನಗಳೆಂಬ ಅಮೃತದಿಂದ ತೊಳೆಯಲ್ಪಟ್ಟವನಾದಂತೆಯೂ, ಕಣ್ಣು ಬಿಟ್ಟವನಂತೆಯೂ, ಅಲಂಕರಿಸಲ್ಪಟ್ಟವನಂತೆಯೂ, ಪವಿತ್ರನಾದಂತೆಯೂ ಬಹಳ ಸಂತೋಷಗೊಂಡ ಮನಸ್ಸುಳ್ಳವನಾಗಿ ಸ್ವಲ್ಪ ಕಾಲವಿದ್ದು ಚಂದ್ರಾಪೀಡನು ತನ್ನ ಮನೆಗೆ ಹೋದನು. ಈ ಕಡೆ ಮೊದಲೆ ಏರ್ಪಡಿಸಿದ್ದ ರತ್ನಮಯವಾದ ನೆಲಗಟ್ಟಿನ ನಟ್ಟನಡುವೆ ಶೋಭಿಸುತ್ತಿರುವ ಸಿಂಹಾಸನದ ನಾಲ್ಕು ದಿಕ್ಕುಗಳಲ್ಲೂ ಪ್ರಕಾಶಿಸುವ ರತ್ನಖಚಿತವಾದ ಸುವರ್ಣಕುಂಭಗಳಿಂದಲೂ, ಹಸುರಿನಿಂದ ಶೋಭಿಸುತ್ತಾ ಬೆಳೆದು ಹರಡಿಕೊಂಡಿರುವ ಅಂಕುರಾರ್ಪಣದ ಸಸಿಗಳಿಂದಲೂ ಪ್ರಕಾಶಿಸುವ ಮತ್ತು ರನ್ನಗನ್ನಡಿಗಳಿಂದ ಸಿಂಗರಿಸಲ್ಪಟ್ಟಿರುವ ಚಿನ್ನದ ದೊನ್ನೆಗಳಿಂದಲೂ, ಸುವಾಸನೆಯಾದ ನೀರಿನ ವಾಸನೆಗೆ ಮುತ್ತುವ ಮರಿದುಂಬಿಗಳ ಗುಂಪಿನಿಂದ ಕಪ್ಪುಬಟ್ಟೆಯಿಂದ ಮುಚ್ಚಿದಂತಿರುವ ಸುವರ್ಣಕಲಶಗಳಿಂದಲೂ, ಪಟ್ಟಾಭಿಷೇಕದ ವಿನೋದವನ್ನು ನೋಡುವುದಕ್ಕಾಗಿ ಇಳಿದುಬಂದಿರುವ ವಿದ್ಯಾಧರರಮಣಿಯರಂತಿರುವ ಗಣಿಕೆಯರಿಂದಲೂ, ಸುತ್ತುವರಿದಿರುವ ಹಾಡುಗಾರರು, ವಾದ್ಯಗಾರರು, ಕೊಳಲೂದುವವರು, ವೀಣೆ ಬಾರಿಸುವವರು, ಹೊಗಳುಭಟ್ಟರು, ವಾಚಾಳಿಗಳು ಮುಂತಾದವರಿಂದ ಶೋಭಿಸುತ್ತಿರುವ ಪಟ್ಟಾಭಿಷೇಕಮಂಟಪದಲ್ಲಿ ಸಮಸ್ತ ರಾಜ ಸಮೂಹವೂ, ಅನ ರಾಜರೂ ಜೋಯಿಸರ ತಂಡವೂ ನೆರದಿರಲಾಗಿ,
ತಾರಪೀಡಂ ನರೇಂದ್ರಪ್ರಕರಪರಿವೃತಂ ಯೌವರಾಜ್ಯಾಭಿಷೇಕ
ಪ್ರಾರಂಭಪ್ರೀತಿಯಿಂದಟ್ಟಿದ ಬೞಗೆ ಮಗಂ ಬರ್ಪುದುಂ ಮಂಗಳವ್ಯಾ
ಪಾರಂ ಪಾರ್ದಿರ್ಪುದುಂ ತಂದೆಯ ಪದಯುಗಮಂ ಬಂದು ಕಂಡಂ ಮನೋಜಾ
ಕಾರಂ ಮುಗ್ಧಾಂಗನಾಪೀವರಕುಚವಿಲಸತ್ತಾರಹಾರಂ ಕುಮಾರಂ                         ೧೦೬
ವ|| ಅಂತು ಬಂದ ನಿಜನಂದನನಂ ಶುಭಲಗ್ನೋದಯದೊಳನೇಕ ಮಂಗಳಭೇರೀ ಮೃದಂಗಪಟಹಪಟುರವಂಗಳೆಸೆಯೆ ನೃಪೇಂದ್ರಂ ಮಜ್ಜನಪೀಠಮನಲಂಕರಿಸಿದಾಗಳ್
ನವರತ್ನವ್ರಾತ ಸರ್ವೌಷಫಲಮಿಳಿತಾಂಭೋತೀರ್ಥಾಪಗಾ ವಾ
ರಿವಿರಾಜಚ್ಚಂದ್ರಕಾಂತೋಪಲಕಲಶಮನಂದೆತ್ತಿ ಭೂಪಾಲಕಂಠೀ
ರವನಾನಂದಾಶ್ರುಧಾರಾತತಿ ನಿಮಿರ್ವಿನೆಗಂ ಯೌವರಾಜ್ಯಾಭಿಷೇಕೋ
ತ್ಸವಮಂ ಪುತ್ರಂಗಮಾತ್ಯಪ್ರಕರಪರಿವೃತಂ ಮಾಡಿದಂ ಸಾರ್ವಭೌಮಂ                ೧೦೭
ಮರದಿಂ ಮರಕ್ಕೆ ದಾಂಗುಡಿ
ವರಿವೆಳಲತೆಯಂತೆ ನೀತಿಮಾಂಧಾತನೊಳಾ
ವರಿಸಿರ್ದು ರಾಜವಿದ್ಯಾ
ಧರನಲ್ಲಿಗೆ ರಾಜ್ಯಲಕ್ಷಿ  ನಿಲುಕಿದಳಾಗಳ್                      ೧೦೮
ಪುದಿದೆಳೆಮಿಂಚುಗಳ್ ಪೊಳೆದವೋಲ್ ಸುಲಿಪಲ್ಗಳ ಕಾಂತಿ ಪೊಣ್ಮಿ ಪೂ
ಸಿದ ಸಿರಿಕಂಡಮುಜ್ಜಳಿಪ ಲೋಚನಮುಟ್ಟ ಸಿತಾಂಬರಂ ತುಱುಂ
ಬಿದ ನವಮಾಲಿಕಾಕುಸುಮವಿಕ್ಕಿದ ಮುತ್ತಿನ ಲಂಬಣಂ ತೊಡ
ರ್ಚಿದ ಕುಸುಮಾವತಂಸಮಮರಲ್ಕೆಸೆದಂ ನೃಪರೂಪಚಂದ್ರಮಂ           ೧೦೯
ಜನತಾಶೀರ್ವಾದಮುಂ ಮಂಗಳಪಟಹರವಾಟೋಪಮುಂ ವಿಪ್ರವೇದ
ಧ್ವನಿಯುಂ ಭೋರೆಂದು ಪೊಣ್ಮುತ್ತಿರೆ ನಿಜಜನಕಾದೇಶದಿಂ ಬಂದು ಸಿಂಹಾ
ಸನದೊಳ್ ಕುಳ್ಳಿರ್ದನಾನಂದಿತ ಗುರುನಿಕರಂತರ್ಪಿತಾಶೇಷ ವಿದ್ವ
ಜ್ಜನನತ್ಯುತ್ಸಾಹಿ ತೋರ್ವೀ ಭುವನಪತಿ ಸಭಾಂಭೋಜಿನೀರಾಜಹಂಸಂ              ೧೧೦
೧೦೬. ರಾಜಸಮೂಹದಿಂದ ಕೂಡಿಕೊಂಡಿರುವ ತಾರಾಪೀಡಮಹಾರಾಜನು ಯುವರಾಜಪಟ್ಟಾಭಿಷೇಕ ವಿಯನ್ನು ಪ್ರಾರಂಭಿಸಿಬೇಕೆಂಬ ಅಭಿಲಾಷೆಯಿಂದ ಬರುವಂತೆ ದೂತರ ಮೂಲಕ ಹೇಳಿಕಳುಹಿಸಲು, ಮಂಗಳಕಾರ್ಯಗಳು ನಡೆಯಲು ಅವನನ್ನೇ ನಿರೀಕ್ಷಿಸುತ್ತಿರಲಾಗಿ ಸುಂದರಿಯರ ತೋರಮೊಲೆಗಳ ಮೇಲೆ ವಿಶೇಷವಾಗಿ ಶೋಭಿಸುವ ಶುಭ್ರವಾದ ಹಾರವುಳ್ಳ ಮನ್ಮಥನಂತಿರುವ ರಾಜಕುಮಾರನು ಬಂದು ತಂದೆಯ ಚರಣಗಳನ್ನು ಕಂಡನು, ವ|| ಹಾಗೆ ಬಂದ ತನ್ನ ಮಗನನ್ನು ಸುಮೂಹರ್ತದಲ್ಲಿ ಅನೇಕವಾದ ಮಂಗಳಕರವಾದ ನಗಾರಿ, ಮೃದಂಗ, ತಮಟೆಗಳ ದೊಡ್ಡಧ್ವನಿಯು ವ್ಯಾಪಿಸುತ್ತಿರಲು ಚಂದ್ರಾಪೀಡನು ಅಭಿಷೇಕಪೀಠವನ್ನು ಅಲಂಕರಿಸಿದಾಗ,
೧೦೭. ರಾಜಾರಾಜನಾದ ತಾರಾಪೀಡ ಚಕ್ರವರ್ತಿಯು ಮಂತ್ರಿಗಳಿಂದ ಕೂಡಿಕೊಂಡವನಾಗಿ ಆನಂದಬಾಷ್ಪಧಾರೆಗಳು ಕಣ್ಣುಗಳಿಂದ ಇಳಿಯುತ್ತಿರಲು, ಒಂಭತ್ತು ಬಗೆಯ ರತ್ನಗಳು, ಬಗೆಬಗೆಯಾದ ಗಿಡಮೂಲಿಕೆಗಳು ಮತ್ತು ಫಲಗಳಿಂದ ಕೂಡಿಕೊಂಡಿರುವ ಸಮುದ್ರ ಮತ್ತು ಗಂಗಾದಿ ಮಹಾನದಿಗಳ ನೀರುಗಳಿಂದ ತುಂಬಿರುವ, ಚಂದ್ರಕಾಂತಶಿಲಾನಿರ್ಮಿತವಾದ ಕುಂಭಗಳನ್ನು ಎತ್ತಿ ತನ್ನ ಮಗನಿಗೆ ಯುವರಾಜ ಪಟ್ಟಾಭಿಷೇಕವನ್ನು ಮಾಡಿದನು. ೧೦೮. ಒಂದು ಮರದಲ್ಲಿ ಹಬ್ಬಿದ್ದು ಆ ಮರವನ್ನೂ ಬಿಡದೆ ಮತ್ತೊಂದು ಮರಕ್ಕೆ ಹಬ್ಬುವ ಎಳೆಬಳ್ಳಿಯಂತೆ, ಮಾಂಧಾತಚಕ್ರವರ್ತಿಗೆ ಸಮಾನವಾದ ನೀತಿವಂತನೆಂದು ಹೆಸರಾಂತ ತಾರಾಪೀಡನಲ್ಲಿ ನೆಲೆಸಿದ್ದ ರಾಜ್ಯಲಕ್ಷಿ ಯು ಅವನನ್ನೂ ತ್ಯಜಿಸದೆಯೇ ವಿದ್ಯಾಧರನಿಗೆ ಸಮಾನನೆನಿಸಿದ ಚಂದ್ರಾಪೀಡನನ್ನು ಬಂದು ಸೇರಿದಳು. ೧೦೯. ಹರಡುತ್ತಿರುವ ಬಳ್ಳಿ ಮಿಂಚುಗಳು ಹೊಳೆಯುವಂತೆ ಶುಭ್ರವಾದ ಹಲ್ಲುಗಳ ಹೊಳಪು ಹರಡುತ್ತಿರಲು, ಮೈಗೆ ಲೇಪಿಸಿರುವ ಚಂದನವೂ, ಉಟ್ಟುಕೊಂಡಿರುವ ಬಿಳಿಯ ರೇಷ್ಮೆ ಪಂಚೆಯೂ, ಮುಡಿದುಕೊಂಡಿರುವ ಹೆಜ್ಜಾಜಿಯ ಹೂವೂ, ಧರಿಸಿಕೊಂಡಿರುವ ಮುತ್ತಿನ ಹಾರವೂ, ಕಿವಿಯಲ್ಲಿ ಮುಡಿದುಕೊಂಡಿರುವ ಹೂವೂ ಹೊಂದಿಕೊಂಡಿರಲಾಗಿ ಚಂದ್ರನಿಗೆ ಸಮಾನನಾದ ರಾಜಪುತ್ರನು ಶೋಭಿಸುತ್ತಿದ್ದನು. ೧೧೦. ಪ್ರಜಾಸಮುದಾಯದ ‘ಜಯ! ಜಯ!’ ಎಂಬ ಆಶೀರ್ವಾದಧ್ವನಿಯೂ, ಮಂಗಳಕ್ಕಾಗಿ ಬಾರಿಸುತ್ತಿರುವ ತಮಟೆಗಳ ಆಡಂಬರವೂ, ಬ್ರಾಹ್ಮಣರ ವೇದಘೋಷವೂ ಭೋರೆಂದು ಹರಡುತ್ತಿರಲಾಗಿ, ಗುರುಹಿರಿಯರಿಗೆ ಆನಂದವನ್ನುಂಟುಮಾಡುವ, ನೆರೆದಿದ್ದ ವಿದ್ವಾಂಸರನ್ನೆಲ್ಲಾ ಯಥೋಚಿತ ಸಂಭಾವನೆಗಳಿಂದ ತೃಪ್ತಪಡಿಸಿದ, ಉತ್ಸಾಹಭರಿತರಾದ ಭೂಮಂಡಲದ ಸಮಸ್ತ ರಾಜರ
ವ|| ಅಂತು ಕಿಱುದುಬೇಗಮಿರ್ಪುದುಂ ಆಗಳ್ ದಿಗ್ವಿಜಯಪ್ರಯಾಣಸೂಚಕಮು ಮರಿಕುಲಪ್ರಳಯನಿವೇದಕಮುಮೆನಿಸಿ
ಪೊಡೆದತ್ತುರ್ವರೆಯುಂ ಯುಗಾಂತರ ಸಿಡಿಲ್ಮೇಘಂ ತಟಿದ್ದಂಡದಿಂ
ಬಡಿದತ್ತಾದಿವರಾಹಘೋಣಹತಿಯಿಂ ಪಾತಾಳಗರ್ಭಂ ಸಿಡಿ
ಲ್ದೊಡೆದತ್ತಬ್ಧಿಯೊಳಿಂದು ಮಂದರನಗಂ ಬಿರ್ದತ್ತೆನಲ್ ಲೋಕದೊಳ್
ಬಿಡದುಣ್ಮಿತ್ತು ಸುವರ್ಣಕೋಣಹತಿಯಿಂ ಪ್ರಸ್ಥಾನಭೇರೀರವಂ               ೧೧೧
ವ|| ಅಂತಾ ತ್ರೈಲೋಕ್ಯಕ್ಷೋದಕಾರಿಯಪ್ಪ ಭೇರೀರವಂ ಪೊಣ್ಮಲೊಡನೆ
ದೆಸೆದೆಸೆಯೊಳ್ ಭೇರೀರವ
ಮೆಸೆವುತ್ತಿರೆ ರತ್ನರಚಿತ ಸಿಂಹಾಸನದಿಂ
ವಸುಧಾಪನೆೞ್ದಂ ರಿಪು
ವಸುಧಾಪತತಿಯ ಲಕ್ಷಿ ಯೊಡನೇೞನೆಗಂ                            ೧೧೨
ವ|| ಅಂತೇೞ್ವುದುಮಾಗಳ್ ಸರಭಸದಿಂದೊಡನೇೞ್ವ ರಾಜಲೋಕದ ಪರಸ್ಪರಸಂಘಟ್ಟನದಿಂ ವಿಘಟಿತಮಾಗಿ ದಿಗ್ವಿಜಯದೊಳ್ ಸೂಸುವ ಮಂಗಳಲಾಜವರ್ಷದಂತೆ ಹಾರನಿಕರಂಗಳಿಂದುಚ್ಚಳಿಸುತ್ತು ಮಲ್ಲೊಗುವ ಮೌಕ್ತಿಕನಿಕಾಯದ ನಡುವೆ
ಬಿಳಿಯ ಮುಗುಳ್ಗಳಂ ಸುರಿವ ಕಲ್ಪಮಹೀರುಹಮಾಲೆ ಸುತ್ತಿ ಕ
ಣ್ಗೊಳಿಸುವ ಪಾರಿಜಾತಮೆನೆ ಸೀಕರಮುಣ್ಮುವ ದಿಗ್ಗಜವ್ರಜಂ
ಬಳಸಿದ ದಿವ್ಯದಂತಿಯೆನೆ ನೀರ್ವನಿಯಂ ಸುರಿವಂಬುದಾಳಿ ಮಂ
ಡಳಿಸಿದ ಮೇಘಕಾಲಮೆನೆ ಕಣ್ಗೆಸೆದಂ ನೃಪರೂಪಚಂದ್ರಮಂ                  ೧೧೩
ವ|| ಅನಂತರಂ ನಿಜಜನನೀಜನಕರ ಚರಣಕಮಲಕ್ಕೆಱಗಿ ಪರಮಾಶೀರ್ವಾದಗಳನಾಂತು ಪತ್ರಲೇಖಾಸಮಾಧ್ಯಾಸಿತಾಂತರಾಸನೆಯುಂ ಪ್ರಸ್ಥಾನೋಚಿತ ಮಂಗಳಾಲಂಕಾರೆಯುಮಪ್ಪ ಪಿಡಿಯಂ ಚಂದ್ರಾಪೀಡನೇಱದಾಗಳ್
ಮಂದರದಿಂ ಕಡೆದಿಂಗಡ
ಲಿಂದುಣ್ಮಿದ ಸುೞಯಿದೆನೆ ದಶಾಸ್ಯನ ಕರದೊಳ್
ನಿಂದ ರಜತಾದ್ರಿಯೆನೆ ನೃಪ
ನಂದನಧವಳಾಪತ್ರಮೆಸೆದತ್ತಾಗಳ್                   ೧೧೪
ಸಮೂಹವೆಂಬ ತಾವರೆಗೊಳದಲ್ಲಿ ರಾಜಹಂಸದಂತೆ ವಿರಾಜಮಾನವಾದ ಯುವರಾಜ ಚಂದ್ರಾಪೀಡನು ತಂದೆಯ ಅಪ್ಪಣೆಯಂತೆ ಬಂದು ಸಿಂಹಾಸನದಲ್ಲಿ ಮಂಡಿಸಿದನು. ವ|| ಹೀಗೆ ಸ್ವಲ್ಪ ಕಾಲವಿರಲಾಗಿ ದಿಗ್ವಿಜಯ ಪ್ರಯಾಣಕ್ಕೆ ಸೂಚಕವಾದ, ಶತ್ರುಗಳ ಸಮೂಹಕ್ಕೆ ಪ್ರಳಯಕಾಲವು ಸನ್ನಿಹಿತವಾಗಿರುವುದನ್ನು ಸೂಚಿಸುವಂತಿರುವ ೧೧೧. ಪ್ರಳಯಕಾಲದಲ್ಲಿ ಸಿಡಿಲು ಭೂಮಿಗೆ ಬಿದ್ದಂತೆಯೂ, ಮಿಂಚೆಂಬ ಕೋಲಿನಿಂದ ಮೇಘವು ಹೊಡೆಯಲ್ಪಟ್ಟಂತೆಯೂ, ಆದಿವರಾಹನ ಮೂಗಿನ ಹೊಡೆತದಿಂದ ಪಾತಾಳದ ಮಧ್ಯ ಪ್ರದೇಶವು ಭೇದಿಸಲ್ಪಟ್ಟಂತೆಯೂ, ಸಮುದ್ರದಲ್ಲಿ ಮಂದರಪರ್ವತವು ಬಿದ್ದಂತೆಯೂ ಚಿನ್ನದ ಕೋಲಿನಿಂದ ಹೊಡೆಯಲ್ಪಟ್ಟ ಪ್ರಯಾಣಕಾಲದ ನಗಾರಿಯ ಶಬ್ದವು ಒಂದೇ ಸಮನೆ ಭೂಮಿಯಲ್ಲಿ ಹೊರಹೊಮ್ಮಿ ಹರಡುತ್ತಿತ್ತು. ವ|| ಹಾಗೆ ಮೂರುಲೋಕವನ್ನೂ ಅಲ್ಲೋಲ ಕಲ್ಲೋಲಗೊಳಿಸುವ ನಗಾರಿಧ್ವನಿಯು ಹರಡುತ್ತಿರಲಾಗಿ ಕೂಡಲೆ, ೧೧೨. ದಿಕ್ಕು ದಿಕ್ಕುಗಳಲ್ಲೂ ಭೇರೀಶಬ್ದವು ಮೊಳಗುತ್ತಿರಲು ಯುವರಾಜನು ರತ್ನಖಚಿತವಾದ ಸಿಂಹಾಸನದಿಂದ ಶತ್ರುಗಳ ರಾಜ್ಯಲಕ್ಷಿ ಯೂ ಜೊತೆಯಲ್ಲಿಯೇ ಮೇಲಕ್ಕೇಳುತ್ತಿರಲು ಎದ್ದನು. ಟಿ. ಇವನು ಎದ್ದು ದಂಡಯಾತ್ರೆ ಮಾಡುವುದರಿಂದ ಶತ್ರುಗಳ ರಾಜ್ಯಲಕ್ಷಿ ಯು ಅಲ್ಲಿಂದ ಎದ್ದುಹೊರಡುತ್ತಾಳೆ. ಅಂದರೆ ಕೈಬಿಟ್ಟುಹೋಗುತ್ತಾಳೆ ಎಂದು ಅಭಿಪ್ರಾಯ. ವ|| ಹಾಗೆ ಏಳಲು ಆಗ ಬೇಗಬೇಗನೆ ಜೊತೆಯಲ್ಲೇ ಏಳುತ್ತಿರುವ ರಾಜರುಗಳ ಗುಂಪಿನ ಪರಸ್ಪರ ತಿಕ್ಕಾಟದಿಂದ ಕಿತ್ತುಹೋಗಿರುವ, ಹಾರಗಳಿಂದ ಹೊರಬಿದ್ದು ಚೆಲ್ಲಾಡುತ್ತಿರುವ, ಅದರಿಂದಲೇ ದಿಗ್ವಿಜಯ ಕಾಲದಲ್ಲಿ ಮಂಗಳಾರ್ಥವಾಗಿ ಎರಚುವ ಅರಳಿನ ಮಳೆಯೊ ಎಂಬಂತೆ ಕಾಣುತ್ತಿರುವ ಮುತ್ತಿನ ಸಮೂಹದ ಮಧ್ಯದಲ್ಲಿ ೧೧೩. ಬಿಳಿಯ ಹೂವುಗಳನ್ನು ಸುರಿಸುವ ಕಲ್ಪವೃಕ್ಷಗಳ ಸಾಲಿನಿಂದ ಸುತ್ತುವರಿಯಲ್ಪಟ್ಟು ಕಂಗೊಳಿಸುತ್ತಿರುವ ಪಾರಿಜಾತವೃಕ್ಷದಂತೆಯೂ, ನೀರಿನ ತುಂತುರುಗಳನ್ನು ಹೊರಸೂಸುವ ದಿಗ್ಗಜಗಳ ಗುಂಪಿನಿಂದ ಸುತ್ತುವರಿಯಲ್ಪಟ್ಟ ಐರಾವತದಂತೆಯೂ, ಹಾಗೆಯೇ ನೀರಿನ ಹನಿಗಳನ್ನು ಸುರಿಸುವ ಮೋಡಗಳ ಸಾಲಿನಿಂದ ಸುತ್ತುವರಿಯಲ್ಪಟ್ಟ ವರ್ಷಕಾಲದಂತೆಯೂ ಚಂದ್ರಾಪೀಡನು ಶೋಭಿಸಿದನು. ವ|| ಬಳಿಕ ತನ್ನ ತಂದೆತಾಯಿಗಳ ಅಡಿದಾವರೆಗಳಿಗೆ ಪ್ರಣಾಮವನ್ನು ಮಾಡಿ ಶ್ರೇಷ್ಠವಾದ ಆಶೀರ್ವಾದಗಳನ್ನು ಪಡೆದು, ಒಳಗಿನ ಪೀಠದಲ್ಲಿ ಪತ್ರಲೇಖೆಯು ಕುಳಿತುಕೊಳ್ಳಲು ಮಂಗಳಾ ಲಂಕಾರದಿಂದ ಶೋಭಿಸುತ್ತಿರುವ ಹೆಣ್ಣಾನೆಯನ್ನು ಏರಿದನು. ೧೧೪. ಮಂದರಪರ್ವತವನ್ನು ಕಡೆದಾಗ ಉತ್ಪನ್ನವಾದ ಕ್ಷೀರಸಮುದ್ರದ
ವ|| ಅಂತು ಬಿಜಯಂಗೆಯ್ವುತ್ತಮಿರೆ ರಾಜಮಂದಿರದ್ವಾರದಿಂ ಪೊಱಗೆ
ಭುವನಾಶಪ್ರತಾಪಾನಲಬಹಳಶಿಖಾಜಾಲಮೋ ವೈರಿನಾಶೋ
ದ್ಭವ ಸರ್ವವ್ಯಾಪಿದಿಗ್ದಾಹಮೊ ನೃಪವರನಾನಂದದಿಂ ಬರ್ಪದೊಂದು
ತ್ಸವದಿಂ ಭೂಕಾಂತೆ ರಾಗಾತ್ಮಿಕೆಯೆನಿಸಿದಳೋ ಪೇೞಮೆಂಬಂತೆ ಭೂಭೃ
ನ್ನಿವಹವ್ಯಾಕೀರ್ಣ ನಾನಾ ಮಕುಟಮಣಿಗಣದ್ಯೋತಿ ಪರ್ವಿತ್ತದಾಗಳ್                  ೧೧೫
ವ|| ಅನಂತರಂ ನರೇಂದ್ರನಂದನಪ್ರಕರಂ ಚಂದ್ರಾಪೀಡಂಗಹಮಹಮಿಕೆಯಿಂ ಪ್ರಣಾಮಲಾಲಸರಾಗೆ
ವಿನಯದಿನೆಱಗುವ ಭೂಪಾ
ಲನಿಚಯಚೂಡಾಮಣಿಪ್ರಭಾಮಂಡಳಮಂ
ದಿನಮಂಡಲ ಸಮುದಯದಿಂ
ದೆ ನಿಮಿರ್ವ ಕೆಂಗದಿರ್ಗಳೆಸಕಮಂ ಮಸುಳಿಸುಗುಂ               ೧೧೬
ವ|| ಅಂತೆಱಗಿದ ನರಪತಿಸಹಸ್ರಮಂ ನಿಮ್ಮ ನಿಮ್ಮ ವಾಹನಂಗಳನೇಱಮೆಂದು ಬೆಸಸಿ ಬಿಜಯಂಗೆಯ್ವಲ್ಲಿ ಪೆಱಗೆ ಢಕ್ಕಾರವದಿಂ ಬರಿತ ದಿಗಂತರಾಳಮೆನಿಸಿ ಬರುತ್ತಂ
ಎಳವಿಸಿಲಿಂದಲಂಕರಿಸಿ ಬಾಂದೊಯೊಳ್ವೊನಲಿಂದಮೊಂದಿ ಮಂ
ಡಳಿಸಿದ ಧಾರೆಯಿಂ ತೊಳಪ ಶೃಂಗದಿನೊಪ್ಪುವ ಮೇರುವಿಲ್ಲಿ ಬಂ
ದೆಳಸಿತೆನಲ್ಕೆ ಸಿಂಧುರದ ಹಾರದ ಮಾಲೆಯ ಕಾಂತಿ ತಳ್ತು ಪ
ಜ್ವಳಿಸುವ ಕುಂಭಮಂ ತಳೆದು ಪಿಂತೆಸೆದಿರ್ದುದು ಗಂಧಸಿಂಧುರಂ        ೧೧೭
ವ|| ಅದಲ್ಲದೆಯುಂ
ತೊಳಗುವ ರತ್ನಾಭರಣಂ
ಗಳ ರುಚಿ ನಿಜರೋಮಕಾಂತಿಯೊಳ್ ತಳ್ತು ತೆಱಂ
ಬೊಳೆಯಲ್ಕಿಂದ್ರಾಯುಧಮೇಂ
ಪೊಳೆದುದೊ ನೃಪಸುತನ ಮುಂದೆ ತೆಗೆದುಬರುತ್ತಂ                 ೧೧೮
ಸುಳಿಯಂತೆಯೂ, ರಾವಣನು ಕೈಯಲ್ಲಿ ಎತ್ತಿಹಿಡಿದಿದ್ದ ಕೈಲಾಸಪರ್ವತದಂತೆಯೂ ಇರುವ ಬಿಳಿಯ ಛತ್ರಿಯು ಅವನ ತಲೆಯ ಮೇಲೆ ಶೋಭಿಸುತ್ತಿತ್ತು. ವ|| ಹಾಗೆ ಬಿಜಯ ಮಾಡುತ್ತಿರಲಾಗಿ ಅರಮನೆಯ ಬಾಗಿಲಿನ ಹೊರಗೆ, ೧೧೫. ಹೊರಗಡೆ ದರ್ಶನಕ್ಕಾಗಿ ಕಾದುಕೊಂಡಿರುವ ರಾಜರುಗಳ ಗುಂಪಿನ ಕಿರೀಟಗಳಲ್ಲಿ ಶೋಭಿಸುವ ನಾನಾಬಗೆಯ ರತ್ನಗಳ ಕಾಂತಿಯು ಹರಡುತ್ತಿತ್ತು. ಅದು ಯುವರಾಜನ ಪ್ರತಾಪವೆಂಬ ಅಗ್ನಿಯ ಅತ್ಯಕವಾದ ಜ್ವಾಲೆಗಳ ಸಮೂಹದಂತೆಯೂ, ಸನ್ನಿಹಿತವಾಗುತ್ತಿರುವ ಶತ್ರುನಾಶವನ್ನು ಸೂಚಿಸುವ ಎಲ್ಲಾ ಕಡೆಯಲ್ಲೂ ಹರಡಿರುವ ದಿಕ್ಕುಗಳಲ್ಲಿ ಏಳುತ್ತಿರುವ ಬೆಂಕಿಯಂತೆಯೂ ಮತ್ತು ಪಟ್ಟಾಭಿಷೇಕವಾದ ಮೇಲೆ ಅವನನ್ನು ಸೇರಲು ಸಂತೋಷದಿಂದ ಬರುವ ಭೂಮಿಯೆಂಬ ರಮಣಿಯು ಆನಂದದಿಂದ ರಾಗ (ಪ್ರೀತಿ ಕೆಂಪು)ವನ್ನು ತಾಳಿಬಿಟ್ಟಳೋ ಎಂಬಂತೆ ಕಾಣುತ್ತಿತ್ತು. ವ|| ಬಳಿಕ ರಾಜಪುತ್ರರ ಸಮೂಹವು ಚಂದ್ರಾಪೀಡನಿಗೆ ನಾನು ಮುಂದೆ ತಾನು ಮುಂದೆ ಎಂದು ನಮಸ್ಕಾರ ಮಾಡಲು ಆಸಕ್ತಿಯುಳ್ಳವರಾಗುತ್ತಿರಲಾಗಿ ೧೧೬. ವಿನಯಪೂರ್ವಕವಾಗಿ ನಮಸ್ಕರಿಸುವ ರಾಜರುಗಳ ತಲೆಮಣಿಗಳ ಕಾಂತಿಮಂಡಲದಿಂದ, ಸೂರ್ಯಮಂಡಲದಿಂದ ಹೊರಡುತ್ತಿರುವ ಕೆಂಬೆಳಗುಗಳ ಪ್ರಸಾರವು ಮುಚ್ಚಿಹೋಗುತ್ತಿತ್ತು. ವ|| ಹಾಗೆ ನಮಸ್ಕರಿಸುವ ಸಾವಿರಾರು ಅರಸುಗಳನ್ನು ನಿಮ್ಮ ನಿಮ್ಮ ವಾಹನಗಳನ್ನು ಹತ್ತಿರಿ ಎಂದು ಅಪ್ಪಣೆ ಮಾಡಿ ಪ್ರಯಾಣ ಮಾಡುತ್ತಿರುವಲ್ಲಿ ಹೊರಗೆ ಢಕ್ಕೆಗಳ ಧ್ವನಿಯಿಂದ ದಿಕ್ಕುಗಳ ಮಧ್ಯಪ್ರದೇಶವೆಲ್ಲ ಕಿವುಡುಬಿದ್ದಂತೆ ಆಗುತ್ತಿರಲು ಮುಂದುವರಿಯುತ್ತ ಇರಲಾಗಿ.
೧೧೭. ಹಿಂಭಾಗದಲ್ಲಿ ಒಂದು ಮದ್ದಾನೆಯು ಬರುತ್ತಿತ್ತು. ಅದರ ಕುಂಭಸ್ಥಳವು ಚಂದ್ರದ ಲೇಪನದಿಂದಲೂ, ಶುಭ್ರವಾದ ಮುತ್ತಿನ ಸರದಿಂದಲೂ, ಬಿಳಿಯ ಹೂವಿನ ಮಾಲಿಕೆಯಿಂದಲೂ ಪ್ರಕಾಶಿಸುತ್ತಿತ್ತು. ಇದರಿಂದ ಆ ಆನೆಯು ಎಳೆಯ ಬಿಸಿಲಿನಿಂದ ಶೋಭಿಸುವ ಮತ್ತು ದೇವಗಂಗಾನದಿಯ ಪ್ರವಾಹಧಾರೆಗಳಿಂದ ಸುತ್ತುವರಿಯಲ್ಪಟ್ಟಿರುವ ಶಿಖರವುಳ್ಳ ಮೇರುಪರ್ವತವೇ ಬಯಸಿ ಬಂದು ಹಿಂಬಾಲಿಸುತ್ತಿರುವಂತೆ ಕಾಣುತ್ತಿತ್ತು. ವ|| ಅದಲ್ಲದೆ, ೧೧೮. ನಿಗಿನಿಗಿಗುಟ್ಟುವ ರತ್ನಾಭರಣಗಳ ಬೆಳಕು ತನ್ನ ರೋಮರಾಜಿಯ ಕಾಂತಿಯೊಂದಿಗೆ ಕೂಡಿ ಚೆನ್ನಾಗಿ ಪ್ರಕಾಶಿಸುತ್ತಿರಲು ರಾಜಕುಮಾರನ ಮುಂದುಗಡೆ ಹೋಗುತ್ತಿರುವ ಇಂದ್ರಾಯುಧವು ಬಹಳ ಚೆನ್ನಾಗಿ
ವ|| ಅನಂತರಮೆರಡನೆಯ ಯುವರಾಜನಂತೆ ಪಿಡಿಯನೇಱ ಬಲಗೆಲದೊಳಿರ್ದ ವೈಶಂಪಾಯನಂ ನಾಲ್ವೆಸೆಯೊಳಂ ಮದಗಜಾರೂಢರಾಗಿ ಪರಿವೇಷ್ಟಿಸಿರ್ದ ನರಪತಿಸಹಸ್ರಂಬೆರಸು ನೃಪರೂಪಚಂದ್ರಂ ಚಂದ್ರಾಪೀಡದೇವಂ ಪಿಡಿಯನೇಱ ಇಂದ್ರದಿಶಾಭಿಮುಖನಾಗೆ
ಎಡವಿಡದೆ ನೂಂಕಿ ಗಜಘಟೆ
ನಡೆಯಲ್ ಮೇಲೆಸೆದುವಾಂತ ಬೆಳ್ಗೊಡೆಗಳ್ ಪೆ
ರ್ಗಡಲ ತೆರೆದುಱುಗಲೊಳ್ ನೂ
ರ್ಮಡಿಯೆನೆ ಮಾರ್ತೊಳಗುವಿಂದುಮಂಡಲತತಿವೋಲ್              ೧೧೯
ತುರಗಮಯಂ ನೆಲಂ ಚಮರಜಾಲಮಯಂ ದಿನಮಾತಪತ್ರ ಪಾಂ
ಡುರಮಯಮಂತರಿಕ್ಷಮಿಭವಯೂಧಮಯಂ ದೆಸೆ ಸೃಷ್ಟಿಭೂತಳೇ
ಶ್ವರಮಯಮಾತಪಂ ಮಣಿಕಿರೀಟಮಯಂ ಭುವನತ್ರಯಂ ಜಯ
ಸ್ವರಮಯಮಂಬರಂ ಧ್ವಜಮಯಂ ಮದಗಂಧಮಯಂ ಸಮೀರಣಂ       ೧೨೦
ವ|| ಆಗಳಾ ನರೇಂದ್ರನಂದನನ ಮುಂದೆ ಪರಿವ ಪಲತೆಱದ ಪಡೆದು ಬಹಳ ಕೋಲಾಹಲಂಗಳುಂ ಎಡೆಯೆಡೆಯೊಳೆಸೆವ ಬಹುವಿಧಕಹಳಾರವಂಗಳುಂ ತಮ್ಮ ನೆೞಲ್ಗೆ ತಾವೆ ಪೆಳಱ ಬೆರ್ಚಿ ಪೊಳೆದುಚ್ಚಳಿಸುವ ತುರಂಗಮಂಗಳ ಹೇಷಾರವಂಗಳುಂ ಕುಲಪರ್ವತಂ ಗಳೆನಿಪ ಗಜಂಗಳ ಬೃಂಹಿತಂಗಳುಂ ಗತಿವಶನುಣ್ಮುವ ಘಣಘಣಾಯಮಾನ ಘಂಟಾರವಂಗಳುಂ ಜಯಘಂಟಾರವಸಮ್ಮಿಳಿತ ಢಕ್ಕಾರವಂಗಳುಂ ಪಾಂಚಜನ್ಯಾನುಕಾರಿ ಶಂಖರವಸಂರ್ವತ ಪ್ರಯಾಣಪಟಹರವಂಗಳುಮೊಂದೊಂದಳ್ ತಳ್ತು ಸಕಲ ಭುವನಮುಂ ಶಬ್ದಾತ್ಮಕ ಮಾದಂತಿರ್ದುದಾಗಳ್
ಒಂದೆಡೆ ಜೀರ್ಣಮೀನತನುಧೂಮ್ರದೊಂದೆಡೆ ರಲ್ಲಕಾಭಮಂ
ತೊಂದೆಡೆಯೂರ್ಣತಂತು ಪರಿಪಾಂಡುರಮುಷ್ಪ್ರಸಟಾವಭಾಸಿ ಮೇ
ಣೊಂದೆಡೆ ಮತ್ತಮೊಂದೆಡೆ ಜರತ್ಕಪಿಕೇಸರಜಾಲಪಿಂಗಮಾ
ಗಂದೊಗೆದತ್ತನೇಕವಿಧವರ್ಣ ಧರಾತಲರೇಣುಸಂಚಯಂ               ೧೨೧
ಕಾಣುತ್ತಿತ್ತು. ವ|| ಬಳಿಕ ಎರಡನೆಯ ಯುವರಾಜನೋ ಎಂಬಂತೆ ಹೆಣ್ಣಾನೆಯನ್ನು ಹತ್ತಿ ಬಲಗಡೆಯಲ್ಲೇ ಬರುತ್ತಿರುವ ವೈಶಂಪಾಯನನಿಂದಲೂ ನಾಲ್ಕು ಕಡೆಗಳಲ್ಲೂ ಮದ್ದಾನೆಗಳನ್ನೇರಿ ಸುತ್ತುಗಟ್ಟಿ ಬರುತ್ತಿರುವ ಸಾವಿರಾರು ರಾಜರುಗಳಿಂದಲೂ ಕೂಡಿಕೊಂಡು ಚಂದ್ರಾವತಾರನಾದ ಚಂದ್ರಾಪೀಡನು ಹೆಣ್ಣಾನೆಯನ್ನೇರಿ ಪೂರ್ವದಿಕ್ಕಿಗೆ ಹೊರಟನು. ೧೧೯. ಆನೆಗಳ ಗುಂಪು ಒಂದೇ ಸಮನೆ ಮುಂದುವರಿದು ಪ್ರಯಾಣ ಮಾಡುತ್ತಿತ್ತು. ಅವುಗಳ ಮೇಲೆ ಕಟ್ಟಿರುವ ಬಿಳಿಯ ಕೊಡೆಗಳು ಸಾಗರದ ತೆರೆಗಳ ಸಮೂಹದಲ್ಲಿ ನೂರುಮಡಿಯಾಗಿ ಮಾರ್ಪೊಳೆವ ಚಂದ್ರಮಂಡಲದ ಪ್ರತಿಬಿಂಬಗಳ ಸಮೂಹದಂತೆ ಶೋಭಿಸುತ್ತಿದ್ದುವು. ೧೨೦. ನೆಲವೆಲ್ಲವೂ ಕುದುರೆಗಳಿಂದ ತುಂಬಿರುವಂತೆಯೂ, ಹಗಲೆಲ್ಲ ಚಾಮರಗಳಿಂದ ತುಂಬಿರುವಂತೆಯೂ, ಆಕಾಶವೆಲ್ಲ ಛತ್ರಿಗಳ ಬಿಳುಪಿನಿಂದ ತುಂಬಿರುವಂತೆಯೂ, ದಿಕ್ಕುಗಳೆಲ್ಲ ಆನೆಗಳ ಹಿಂಡಿನಿಂದ ತುಂಬಿರುವಂತೆಯೂ, ಸೃಷ್ಟಿಯೆಲ್ಲ ಬರೀ ರಾಜರುಗಳಿಂದಲೇ ತುಂಬಿರುವಂತೆಯೂ, ಬಿಸಿಲೆಲ್ಲ ರತ್ನಕಿರೀಟಗಳಿಂದ ತುಂಬಿರುವಂತೆಯೂ, ಮೂರುಲೋಕವೆಲ್ಲ ಜಯಕಾರದಿಂದ ತುಂಬಿರುವಂತೆಯೂ, ಆಕಾಶವೆಲ್ಲ ಬಾವುಟಗಳಿಂದ ತುಂಬಿರುವಂತೆಯೂ ಆಗಿಬಿಟ್ಟಿತು. ವ|| ಆಗ ಆ ರಾಜಕುಮಾರನ ಮುಂದೆ ಚಲಿಸುತ್ತಿರುವ ಹಲವು ಬಗೆಯ ಸೈನ್ಯದ ಅತ್ಯಕವಾದ ಗದ್ದಲಗಳೂ, ಅಲ್ಲಲ್ಲಿ ನಾದಿಸುವ ಬಗೆಬಗೆಯ ಕಾಳೆಯ ಧ್ವನಿಗಳೂ, ತಮ್ಮ ನೆರಳಿಗೆ ತಾವೆ ಹೆದರಿ ಲಕ್ಷಣವಾಗಿ ನೆಗೆದು ಮುಂದುವರಿಯುವ ಕುದುರೆಗಳ ಕೆನೆಯುವ ಧ್ವನಿಗಳೂ, ಕುಲಪರ್ವತಗಳಂತಿರುವ ಆನೆಗಳ ಘೀಂಕಾರಗಳೂ, ಪ್ರಯಾಣದ ಅಲುಗಾಟದಿಂದ ಘಣಘಣ ಧ್ವನಿಮಾಡುವ ಗಂಟೆಗಳ ಶಬ್ದಗಳೂ, ಜಯಘಂಟೆಗಳ ಧ್ವನಿಯಿಂದ ಮಿಳಿತವಾದ ಢಕ್ಕೆಗಳ ಧ್ವನಿಗಳೂ ಪಾಂಚಜನ್ಯಕ್ಕೆ ಸಮಾನವಾದ ಶಂಖಧ್ವನಿಯಿಂದ ಹೆಚ್ಚಿಸಲ್ಪಟ್ಟ ಪ್ರಯಾಣಕಾಲದಲ್ಲಿ ಬಾರಿಸುವ ತಮ್ಮಟೆಗಳ ಧ್ವನಿಗಳೂ ಒಂದರೊಳಗೊಂದು ಸೇರಿಕೊಂಡು ಇಡೀ ಜಗತ್ತೇ ಶಬ್ದಮಯವಾದಂತಿದ್ದಿತು. ಆಗ, ೧೨೧. ನಾನಾ ಬಣ್ಣದ ಭೂಮಿಯ ಬಗೆಬಗೆಯ ಧೂಳುಗಳ ಗುಂಪು ಒಂದು ಕಡೆ ಮುದಿಮೀನಿನ ದೇಹದಂತೆ ಧೂಮ್ರವರ್ಣವಾಗಿಯೂ, ಒಂದು ಕಡೆ ರಲ್ಲಕವೆಂಬ ಜಿಂಕೆಯ ಕೂದಲಿನಂತೆ ಶ್ಯಾಮವರ್ಣವಾಗಿಯೂ, ಮತ್ತೊಂದು ಕಡೆ ಉಣ್ಣೆಯ ದಾರದಂತೆ ಶುಭ್ರವಾಗಿಯೂ, ಇನ್ನೊಂದು ಕಡೆ ಒಂಟೆಯ ಕೂದಲಿಗೆ ಸಮಾನವಾಗಿಯೂ ಬೇರೊಂದು ಕಡೆ ಮುದಿಕೋತಿಯ ಕೊರಳಕೂದಲಿನಂತೆ ಬಿಳುಪುಮಿಶ್ರವಾದ ಕೆಂಬಣ್ಣವುಳ್ಳದ್ದಾಗಿಯೂ
ವ|| ಮತ್ತಂ
ಕ್ಷೀರೋದಫೇನಮಾಲಾ
ಗೌರಕ್ಷಿತಿರೇಣುಗಣದಿನಿಡಿದಂಬರಮೇಂ
ರಾರಾಜಿಸಿದುದೊ ವಿಕಸಿತ
ಕೈರವವನದಂತಿರೀಕ್ಷಿಪರ್ಗಿರದಾಗಳ್                   ೧೨೨
ವ|| ಇಂತೊಗೆದು ಪರೆದ ಪಾಂಸುಪಟಲಂ ಕರಿಕರಾಗ್ರಶೀಕರಾಸಾರದೊಳಮೊಸರ್ವ ದಾನಧಾರೆಯೊಳಮೊಕ್ಕ ಕುದುರೆಗಳ ಲಾಲಾಜಲ ಜಾಲಕದೊಳಂ ಪರಿಪಡಲೊಡಂ ಕಡಲನಡುವಿಂದೊಗೆತಂದಂತಿರಳವಿಗೞದ ದಳಮನವಲೋಕಿಸಿ ವಿಸ್ಮಯಂಬೆತ್ತು ವೈಶಂಪಾಯನಂ ಚಂದ್ರಾಪೀಡಂಗಿಂತೆಂದಂ
ಆಡಲದೇಂ ನರಪತಿಕುಲ
ಚೂಡಾಮಣಿಯೆನೆ ನೆಗೞ್ತೆವೆರಸಿದ ತಾರಾ
ಪೀಡಂ ನೀಡುಂ ಜೈಸದ
ನಾಡೊಳವೆ ಅದಾವ ನಾಡ ಗೆಲಲಾಟಿಸುವೈ                      ೧೨೩
ಮಣಿಯದ ಮಾನವಾಪರದಾರ್ ತಲೆಯೊಳ್ ತಳೆದಬ್ಜಕುಟ್ಮಲ
ಕ್ಕೆಣೆಯೆನೆ ರಂಜಿಪಂಜಲಿಯ ಸೇವಿಸದಿರ್ಪರಸರ್ಕಳಾರ್ ಶಿಖಾ
ಮಣಿಗಣಮಂ ತ್ವದಂಘ್ರಿಯುಗಪೀಠದೆ ಸಾಣೆಯನಿಕ್ಕದಿರ್ದ ಧಾ
ರಿಣಿಯೆರೆಯರ್ಕಳಾರೊಳರಿಳಾತಳದೊಳ್ ಯುವರಾಜಶೇಖರಾ            ೧೨೪
ಉಸಿರಲ್ಕರಿದೆನೆ ಪತ್ತುಂ
ದೆಸೆಗಳನಾವರಿಸಿ ಮಸಗುವೀ ನೃಪಸೇನಾ
ಪ್ರಸರಂ ತಳ್ತೋಲಗಿಸುಗು
ಮೆಸಕಂ ಮಿಗೆ ನಿನ್ನನವನಿಪಾಲಲಲಾಮಾ            ೧೨೫
ಕುಲಶೈಲಸಂಬಂಧಂ
ಕಳಚದುದುಂ ಸೈನ್ಯಭರದಿನಿಳೆದಳೆದಾ ಕುಂ
ಡಲಿಪನ ವಿಪುಲಫಣಾಮಂ
ಡಲಿ ಬಿರಿಯದುದುಂ ಸಮಂತು ಚಿತ್ರಮಿದಲ್ತೇ            ೧೨೬
ಬಲಭರ ಸಂಕ್ಷೋಭಭಯಂ
ದಳೆದಂಬರಕೊಗೆದ ನದಿಗಳೆನೆ ನಿಖಿಲ ದಿಶಾ
ಕುಲಮಂ ಬಾಸಣಿಸುಗುಮು
ತ್ಪಲಬಾಂಧವಧವಳಮೆನಿಸಿದೀ ಧ್ವಜಪಟಲಂ ೧೨೭
ಶೋಭಿಸುತ್ತಿತ್ತು. ವ|| ಮತ್ತು ೧೨೨. ಕ್ಷೀರಸಮುದ್ರದ ನೊರೆಗಳ ಸಾಲಿನಂತೆ ಶುಭ್ರವಾದ ಧೂಳುಗಳ ಗುಂಪಿನಿಂದ ಪರಿಪೂರ್ಣವಾದ ಆಕಾಶವು ನೋಡುವವರಿಗೆ ಅರಳಿರುವ ಬಿಳಿಯ ತಾವರೆಯ ಗುಂಪಿನಂತೆ ವಿರಾಜಿಸುತ್ತಿತ್ತು. ವ|| ಹೀಗೆ ಮೇಲಕ್ಕೆದ್ದು ಹರಡುತ್ತಿರುವ ಧೂಳುಗಳ ಸಮೂಹವು ಆನೆಗಳ ಸೊಂಡಿಲಿನ ತುದಿಯಿಂದ ಸುರಿಯುವ ತುಂತುರುಗಳ ಧಾರೆಗಳಲ್ಲೂ ಮತ್ತು ಸುರಿಯುತ್ತಿರುವ ಮದೋದಕದ ಪ್ರವಾಹದಲ್ಲೂ ಕುದುರೆಗಳ ಬಾಯಿಂದ ಹೊರಬೀಳುತ್ತಿರುವ ಜೊಲ್ಲುಗಳ ಸಮೂಹದಲ್ಲೂ ಬಿದ್ದು ಅಡಗಲಾಗಿ ಆಗತಾನೆ ಸಮುದ್ರದ ಮಧ್ಯದಿಂದ ಹೊರಕ್ಕೆ ಬಂದಂತೆ ಮುಚ್ಚಿಹೋಗಿರುವ ಸೈನ್ಯವು ಕಣ್ಣಿಗೆ ಬೀಳಲು ಗಣನೆಗೆ ಸಿಲುಕದ ಮಹಾಸೈನ್ಯವನ್ನು ನೋಡಿ ಆಶ್ಚರ್ಯಪಟ್ಟು ವೈಶಂಪಾಯನನು ಚಂದ್ರಾಪೀಡನನ್ನು ಕುರಿತು ಹೀಗೆ ಹೇಳಿದನು. ೧೨೩. “ಯುವರಾಜ, ಭೂಪತಿಗಳ ಸಮೂಹಕ್ಕೆ ತಲೆಮಣಿಯೆನಿಸಿ ಹೆಸರುವಾಸಿಯಾದ ತಾರಾಪೀಡಮಹಾರಾಜರಿಂದ ಜಯಿಸಲ್ಪಡದಿರುವ ದೇಶವು ಯಾವುದಿದೆ? ನಾನು ಯಾವ ದೇಶವನ್ನು ಗೆಲ್ಲಬೇಕಾಗಿದೆ? ಅದನ್ನು ಹೇಳಬೇಕಾದ್ದೇ ಇಲ್ಲ. ೧೨೪. ಯುವರಾಜ, ನಿನಗೆ ತಲೆಭಾಗದ ಅರಸರು ಯಾರಿದ್ದಾರೆ? ತಮ್ಮ ತಲೆಯಲ್ಲಿ ಮುಡಿದುಕೊಂಡಿರುವ ತಾವರೆಯ ಮೊಗ್ಗಿಗೆ ಸಮಾನವೆನಿಸಿ ಶೋಭಿಸುವ ಪ್ರಣಾಮಾಂಜಲಿಯಿಂದ ಕೂಡಿ ನಿನ್ನನ್ನು ಓಲೈಸದ ರಾಜರು ಯಾರಿದ್ದಾರೆ? ೧೨೫. ಎಲೈ ರಾಜಶ್ರೇಷ್ಠನೆ, ಬಣ್ಣಿಸಲು ಅಸಾಧ್ಯವೆನಿಸಿ, ಹತ್ತು ದಿಕ್ಕುಗಳನ್ನೂ ಆವರಿಸಿ ವಿಜೃಂಭಿಸುತ್ತಿರುವ ಈ ರಾಜಸೈನ್ಯವು ಒಟ್ಟುಗೂಡಿ ನಿನ್ನನ್ನು ಶಕ್ತಿಮೀರಿ ಸೇವಿಸುತ್ತಿದೆ. ೧೨೬. ಈ ಮಹಾಸೈನ್ಯದ ಭಾರದಿಂದ ಕುಲಪರ್ವತಗಳ ಕೀಲು ಕಳಚಿ ಬೀಳದಿರುವುದೂ, ಭೂಮಿಯನ್ನು ಹೊತ್ತಿರುವ ಆದಿಶೇಷನ ವಿಶಾಲವಾದ ಹೆಡೆಗಳ ಸಮೂಹವು ಒಡೆದುಹೋಗದಿರುವುದೂ ಬಹಳ ಆಶ್ಚರ್ಯಕರವಾಗಿದೆ. ೧೨೭. ದೊಡ್ಡ ಸೈನ್ಯದಿಂದ ಉಂಟಾಗುವ ಕಲಕಾಟಕ್ಕೆ ಹೆದರಿ ಆಕಾಶಕ್ಕೆ
ವ|| ಇಂತುಸಿರ್ದುದನಾಲಿಸುತ್ತಮೆ ಸಮುಚ್ಛಿ ತತೋರಣಮುಮನೇಕಪಟಮಂಟ ಪೋಪಶೋಭಿತಮುಮಪ್ಪ ನಿವಾಸಭೂಮಿಯಂ ಪೊಕ್ಕರಸುಗಜ್ಜಮಂ ತೀರ್ಚಿ ಪಿತೃವಿಯೋಗಖಿನ್ನ ಮಾನಸಂ ಚಂದ್ರಾಪೀಡನಮಾತ್ಯ ನರಪತಿಗಳ್ವೆರಸು ಬಿನದಂ ಮಿಗೆ ಪಗಲಂ ಕಳೆದಾಯಿರುಳೆಡೆ ವಟ್ಟಿರ್ದ ವೈಶಂಪಾಯನನೊಳಂ ಪತ್ರಲೇಖೆಯೊಳಂ ಜನನೀಜನಕರ
ಸಂಬಂಯಪ್ಪಾಲಾಪಂಗೆಯ್ಯುತ್ತಮಿರ್ದು ಕಿಱದು ನಿದ್ರೆಗೆಯ್ದು ಬೆಳಗಪ್ಪುದುಮೆೞ್ದು
ಧರೆಯಂ ಪೊಳ್ಳಾಗಿಸುತ್ತಂ ನಡುಗಿಸುತಮಗವ್ರಾತಮಂ ತುಳ್ಕಿಸುತ್ತಂ
ತೊರೆಯಂ ದುರ್ಗಂಗಳಂ ಪಾೞ್ಗೊಳಿಸುತಮಟವೀವ್ರಾತಮಂ ಚೂರ್ಣಿಸುತ್ತಂ
ನೆರಪುತ್ತಂ ನಿಮ್ನಮಂ ನಿಮ್ನಮತೆಮರನೊಡರ್ಚುತ್ತಮಾತ್ಮೀಯಸೈನ್ಯೋ
ತ್ಕರದಿಂದಂ ರಾಜವರ್ಗಂ ಬೆರಸಿರೆ ಪೊಱಮಟ್ಟಂ ಮಹೀಭೃನ್ಮಹೇಂದ್ರಂ          ೧೨೮
ದುರುಳರನೊಕ್ಕಲಿಕ್ಕಿ ಮವೊಕ್ಕರ ರಕ್ಷಿಸಿ ದೇಶದೇಶದೋ
ಳರಗುವರರ್ಗೊಡರ್ಚಿ ನೃಪಪಟ್ಟವನಾರ್ಜಿಸಿ ರತ್ನರಾಶಿಯಂ
ನಿರವಿಸಿ ನಾಡನೇರ್ಪ ನಿಜಮುದ್ರೆಯನೇಱಸಿ ಶಾಸನಂಗಳಂ
ಬರಸಿ ಬುಧರ್ಗೆ ಬಿತ್ತಿರಿಸಿದಂ ಜಸಮಂ ಯುವರಾಜಚಂದ್ರಮಂ                 ೧೨೯
ನೆಲನೆಲ್ಲಂ ಬಲವಂದು ಗೆಲ್ದಖಿಲಧಾತ್ರೀನಾಥರಂ ತನ್ನ ದೋ
ರ್ಬಲದಿಂ ಪೂರ್ವಸಮುದ್ರತೀರದೆ ನಿವಾಸಂಗೆಯ್ದರಂ ವ್ಯಾಧರಂ
ಪಲರಂ ಪೊಂದಿಸಿ ತತ್ಸುವರ್ಣಪುರಮಂ ಕೈಲಾಸಶೈಲಾಂತರ
ಸ್ಥಲದೊಳ್ ಶೋಭಿಸುತಿರ್ಪುದಂ ನೃಪಸುತಂ ಕೈಕೊಂಡನುತ್ಸಾಹದಿಂ             ೧೩೦
ಜಲನಿಪರಿವೃತ ಧಾತ್ರೀ
ತಲಮಂ ಬಲವಂದು ಪಿರಿದುವಾಸತ್ತಬಲಂ
ನೀಲವೇೞ್ಕುಮೆಂದು ನೃಪಕುಲ
ಲಲಾಮನಂತಲ್ಲಿ ಪಲವು ದಿವಸಮನಿರ್ದಂ             ೧೩೧
 
ಚಂದ್ರಾಪೀಡನ ಜೈತ್ರಯಾತ್ರೆ ಸಮಾಪ್ತ
ನೆಗೆದುಹೋಗಿರುವ ನದಿಗಳಂತಿರುವ ಈ ಚಂದ್ರನಂತಿರುವ ಬಾವುಟಗಳು ದಿಕ್ಕುಗಳನ್ನೆಲ್ಲಾ ಮುಚ್ಚಿಬಿಟ್ಟಿವೆ” ವ|| ಹೀಗೆ ವೈಶಂಪಾಯನನು ಹೇಳಿದ್ದನ್ನು ಕೇಳುತ್ತಾ ಚಂದ್ರಾಪೀಡನು ಎತ್ತರವಾದ ಹೆಬ್ಬಾಗಿಲುಗಳುಳ್ಳ ಅನೇಕ ಡೇರೆಗಳಿಂದ ಶೋಭಿಸುತ್ತಿರುವ ಪಾಳೆಯನ್ನು ಸೇರಿ ರಾಜಕಾರ್ಯಗಳನ್ನು ಮುಗಿಸಿದನು. ಹಾಗೆಯೇ ತಾಯಿತಂದೆಗಳ ಅಗಲುವಿಕೆಯಿಂದ ಬೇಜಾರುಗೊಂಡಿದ್ದ ಆ ಚಂದ್ರಾಪೀಡನು ಮಂತ್ರಿಗಳಿಂದಲೂ ಸಾಮಂತರಾಜರುಗಳಿಂದಲೂ ಕೂಡಿಕೊಂಡು ಬೇಜಾರು ಕಳೆಯುವಂತೆ ವಿನೋದವಾಗಿದ್ದು ರಾತ್ರಿ ಜೊತೆಯಲ್ಲೇ ಮಲಗಿದ್ದ ವೈಶಂಪಾಯನನೊಂದಿಗೂ ಪತ್ರಲೇಖೆಯೊಂದಿಗೂ ತನ್ನ ತಾಯಿ ತಂದೆಗಳಿಗೆ ಸಂಬಂಸಿದ ಮಾತುಗಳನ್ನಾಡುತ್ತಾ ಇದ್ದು ಸ್ವಲ್ಪ ನಿದ್ರೆ ಮಾಡಿ ಬೆಳಗಾದ ಕೂಡಲೆ ಎದ್ದು, ೧೨೮. ಸೈನ್ಯದ ಭಾರದಿಂದ ಭೂಮಿಯನ್ನು ಶಿಥಿಲಗೊಳಿಸುತ್ತಲೂ, ಬೆಟ್ಟಗಳ ಸಮೂಹವನ್ನು ನಡುಗಿಸುತ್ತಲೂ, ನದಿಗಳನ್ನು ತುಳುಕಾಡಿಸುತ್ತಲೂ, ಶತ್ರುಗಳ ಕೋಟೆಗಳನ್ನು ಹಾಳುಗೆಡವುತ್ತಲೂ, ಕಾಡುಗಳನ್ನು ಇಡಿಪುಡಿ ಮಾಡುತ್ತಲೂ, ಹಳ್ಳವನ್ನು ತಿಟ್ಟುಮಾಡುತ್ತಲೂ, ಬೆಟ್ಟಗಳನ್ನು ಹಳ್ಳಗೆಡುವುತ್ತಲೂ, ತನ್ನ ದೊಡ್ಡ ಸೈನ್ಯದಿಂದಲೂ ರಾಜರ ಸಮೂಹದಿಂದಲೂ ಕೂಡಿಕೊಂಡು ಆ ರಾಜೇಂದ್ರನು ವಿಜಯಯಾತ್ರೆಯನ್ನು ಬೆಳೆಸಿದನು. ೧೨೯. ಚಂದ್ರಾಪೀಡನು ದುಷ್ಟರನ್ನು ಮಟ್ಟಹಾಕಿ ಶರಣುಬಂದವರನ್ನು ಕಾಪಾಡಿ, ದೇಶದೇಶಗಳಲ್ಲಿ ರಾಜಕುಮಾರರಿಗೆ ಪಟ್ಟಗಟ್ಟಿ ರತ್ನರಾಶಿಯನ್ನು ಸಂಗ್ರಹಿಸಿ, ದೇಶಗಳಲ್ಲಿ ಸುವ್ಯವಸ್ಥೆಯನ್ನು ಕಲ್ಪಿಸಿ ತನ್ನ ರಾಜಚಿಹ್ನೆಯನ್ನು ಸ್ಥಾಪಿಸಿ, ವಿದ್ವಾಂಸರಿಗೆ ಶಾಸನಗಳನ್ನು ಬರೆಸಿ ತನ್ನ ಕೀರ್ತಿಯನ್ನು ವಿಸ್ತರಿಸಿದನು. ೧೩೦. ಹೀಗೆ ಭೂಪ್ರದಕ್ಷಿಣೆ ಮಾಡಿ ರಾಜರೆಲ್ಲರನ್ನೂ ತನ್ನ ಬಾಹುಬಲದಿಂದ ಗೆದ್ದು ಪೂರ್ವ ಸಮುದ್ರತೀರದಲ್ಲಿ ವಾಸವಾಗಿದ್ದ ಕಿರಾತರನ್ನು ಗೆದ್ದು ಕೈಲಾಸಪರ್ವತದ ಸಮೀಪದಲ್ಲಿ ಶೋಭಿಸುತ್ತಿದ್ದ ಸುವರ್ಣಪುರವೆಂಬ ಪಟ್ಟಣವನ್ನು ಉತ್ಸಾಹದಿಂದ ಸಾಸಿದನು. ೧೩೧. ರಾಜವಂಶದಲ್ಲಿ ಶ್ರೇಷ್ಠನಾದ ಚಂದ್ರಾಪೀಡನು ಹೀಗೆ ಸಮುದ್ರಗಳಿಂದ ಸುತ್ತುವರಿಯಲ್ಪಟ್ಟಿರುವ ಈ ಭೂಮಂಡಲವನ್ನು ಪ್ರದಕ್ಷಿಣೆ ಮಾಡಿ ಬಹಳ ಆಯಾಸಗೊಂಡಿರುವ ತನ್ನ ಸೈನ್ಯಕ್ಕೆ ವಿಶ್ರಾಂತಿಯನ್ನು ಕೊಡಬೇಕೆಂದು ಕೆಲವು ದಿನಗಳು ಅಲ್ಲಿ ಬಿಡಾರ ಮಾಡಿದನು.
ಚಂದ್ರಾಪೀಡನ ಜೈತ್ರಯಾತ್ರೆ
ಮುಗಿಯಿತು.

1-25/

ಮಹಾಶ್ವೇತೆಯ ಸಂದರ್ಶನ [1 to 25]
ವ|| ಅಂತಿರುತ್ತಮೊಂದು ದಿವಸಂ ಯುವರಾಜನಿಂದ್ರಾಯುಧಮನೇಱ ಬೇಂಟೆಯ ವಿನೋದದಿಂ ತೊೞಲುತ್ತಮಿರೆಯಿರೆ
ಪಿರಿದಪ್ಪಾಶ್ವರ್ಯಪರಂ
ಪರೆ ಸಮನಿಸಲದ್ರಿಶಿಖರದಿಂದಿೞದಾಡು
ತ್ತಿರೆಯಿರೆ ನೀಜೆಚ್ಛೆಯಿಂ ಕಿ
ನ್ನರಮಿಥುನಮನವನಿಪಾಲತನಯಂ ಕಂಡಂ              ೧
ವ|| ಆಗಳ್ ಸಮುಪಜಾತಕುತೂಹಲಂ ವಿಸ್ಮಯಕ್ಷಿಪ್ತಚಿತ್ತನಾಗಿ
ಜಗದೊಳಗಪೂರ್ವಮೆಂಬೀ
ಬಗೆಯಿಂ ತಾಂ ಪಿಡಿವ ತವಕದಿಂ ಭೋಂಕನೆ ಬಂ
ದಗಣಿತ ಜವಮಂ ಕಿನ್ನರ
ಯುಗದ ಸಮೀಪಕ್ಕೆ ಬಿಟ್ಟನಿಂದ್ರಾಯುಧಮಂ              ೨
ವ|| ಆಗಳ್ ತಮ್ಮೆಡೆಗೆಯ್ತರ್ಪುದಂ ಕಂಡದೃಷ್ಟಪೂರ್ವಮಪ್ಪುದಱಂ ಕಿನ್ನರದ್ವಯ ಮತಿಭೀತಿಯಿಂ ಪರಿಯೆ
ಪಿಡಿದಪನೀಗಳಾ ಪಿಡಿಯಲೆಯ್ದಿದನಾ ಪಿಡಿದಪ್ಪನೀಗಳಾ
ಪಿಡಿದನೆ ಕಿನ್ನರದ್ವಯಮನೆಂಬಿನೆಗಂ ಬೞಸಂದು ತನ್ನ ಸಂ
ಗಡದವರುಂ ಪರಿಗ್ರಹಮುಮೆಯ್ತರಲಾಱದೆ ಪಿಂದೆ ನಿಲ್ವಿನಂ
ಕಡುಪಿನೊಳಂದು ಬಿಟ್ಟನತಿಶೀಘ್ರದೆ ವಾಜಿಯನಾ ನೃಪೋತ್ತಮಂ            ೩
ಮಡದಲಿ ನೂಂಕೆ ವಾಜಿ ಗರುಡಂಗಮದಿರ್ಮಡಿ ವಾಯುವಿಂಗೆ ಮೂ
ರ್ಮಡಿಯೆನಿಪೊಂದು ತನ್ನ ಜವದಿಂ ಪರಿಯಲ್ಕೆ ಮುಹೂರ್ತಮಾತ್ರದೊಳ್
ಗಡಪದಿನೈದುಯೋಜನಮನೊರ್ವನೆ ಸಂಸಿ ಪೋದನಂದು ಪೇ
ರಡವಿಯೊಳಾ ತುರಂಗವದನರ್ಕಳ ಬೆಂಬೞಯಂ ಮಹೀಭುಜಂ            ೪
ಛಲದಿಂದರಸಂ ತಾಂ ಬೆ
ನ್ನೊಳೆ ಪರಿದೆೞ್ಬಟ್ಟಿ ಪಿಡಿಯಲನುಗೆಯ್ವುದುದಮ
ಸ್ಖಲಿತಂ ಮುಂದಣ ತಾರಾ
ಚಲಶಿಖರಮನೇಱದತ್ತು ಕಿನ್ನರಮಿಥುನಂ           ೫
 
ವ|| ಹೀಗಿರಲು ಒಂದು ದಿನ ಯುವರಾಜನು ಇಂದ್ರಾಯುಧವನ್ನು ಹತ್ತಿ ಬೇಟೆಯಾಡುತ್ತಾ ವಿನೋದದಿಂದ ಸಂಚರಿಸುತ್ತಿರಲಾಗಿ, ೧. ಒಂದು ಅತ್ಯಾಶ್ಚರ್ಯಕರವಾದ ಸನ್ನಿವೇಶವು ಒದಗಿಬಂತು. ಬೆಟ್ಟದ ತುದಿಯಿಂದ ಕಿನ್ನರ ಜಾತಿಗೆ ಸೇರಿದ ದಂಪತಿಗಳು ಸ್ವೇಚ್ಛೆಯಿಂದ ಇಳಿದುಬರುತ್ತಿರುವುದನ್ನು ರಾಜಕುಮಾರನು ನೋಡಿದನು. ವ|| ಆಗ ಅವನಿಗೆ ಬಹಳ ಕುತೂಹಲವುಂಟಾಯಿತು. ಆಶ್ಚರ್ಯದಿಂದ ಪ್ರೇರಿಸಲ್ಪಟ್ಟ ಮನಸ್ಸುಳ್ಳವನಾಗಿ, ೨. ಈ ಜಗತ್ತಿನಲ್ಲಿ ಬಹಳ ದುರ್ಲಭವಾದ ಈ ದೇವಜಾತಿಯ ಜೋಡಿಯನ್ನು ಹಿಡಿಯಬೇಕೆಂಬ ತವಕದಿಂದ ಕೂಡಲೆ ಮಹಾವೇಗವುಳ್ಳ ಇಂದ್ರಾಯುಧವನ್ನು ಅವರ ಹತ್ತಿರಕ್ಕೆ ಬಿಟ್ಟನು. ವ|| ಆಗ ಆ ಕಿನ್ನರಯುಗ್ಮವು ತಮ್ಮ ಹತ್ತಿರಕ್ಕೆ ಬರುತ್ತಿದ್ದ ರಾಜಕುಮಾರನನ್ನು ಕಂಡು ಹಿಂದೆಂದೂ ಕಾಣದೆಯಿರುವುದರಿಂದ ಭಯಗೊಂಡು ಓಡಲಾಗಿ, ೩. ಆ ಜೋಡಿಯನ್ನು ಈಗ ಹಿಡಿಯುತ್ತಾನೆ! ಅಗೋ! ಹಿಡಿಯಲು ಹೋದನು. ಅಗೋ! ಹಿಡಿಯುತ್ತಾನೆ ಅಗೋ! ಹಿಡಿದೇಬಿಟ್ಟನಲ್ಲ! ಎಂಬಂತೆ ಹತ್ತಿರಕ್ಕೆ ಬರುತ್ತ, ತನ್ನ ಜೊತೆಯವರೂ ಪರಿವಾರದವರೂ ಹಿಂಬಾಲಿಸಲಾರದೆ ಹಿಂದೆ ನಿಲ್ಲಲಾಗಿ ಯುವರಾಜನು ಶಕ್ತಿಮೀರಿ ಬಹಳ ವೇಗದಿಂದ ಇಂದ್ರಾಯುಧವನ್ನು ಬಿಡುತ್ತಿದ್ದನು. ೪. ಅವನು ಕುದುರೆಯನ್ನು ಹಿಮ್ಮಡಿಯಿಂದ ತಿವಿಯುತ್ತಿದ್ದನು. ಅದು ಗರುಡನ ವೇಗಕ್ಕೆ ಎರಡರಷ್ಟು, ವಾಯುವಿಗೆ ಮೂರರಷ್ಟು ಎಂಬ ತನ್ನೊಂದು ವೇಗದಿಂದ ಧಾವಿಸುತ್ತಿತ್ತು. ಯುವರಾಜನು ಮುಹೂರ್ತಮಾತ್ರದಲ್ಲಿ ಆ ದೊಡ್ಡ ಕಾಡಿನಲ್ಲಿ ವೇಗದಿಂದ ಕಿನ್ನರರನ್ನು ಹಿಂಬಾಲಿಸುತ್ತ ಐದು ಯೋಜನದಷ್ಟು ದೂರವನ್ನು ಒಬ್ಬನೆ ಅತಿಕ್ರಮಿಸಿ ಬಂದುಬಿಟ್ಟನು. ೫. ಹೀಗೆ ಯುವರಾಜನು ಹಟದಿಂದ ಹಿಂಬಾಲಿಸಿ ಓಡಿ ಹಿಡಿಯಲು ಪ್ರಯತ್ನಿಸುತ್ತಿರಲು ಆ ಕಿನ್ನರ ದಂಪತಿಗಳು ತಡೆಯಿಲ್ಲದೆ ಮುಂದಿರುವ
ಏಕೆ ನಿರರ್ಥಕಂ ಮಗುವಿನಂದದೆ ಕೋಟಲೆಗೊಂಡೆನಕ್ಕಟಿಂ
ತೇಕೆಯೊ ಕಿನ್ನರದ್ವಯದ ಬೆಂಬೞಯಂ ತಗುಳುತ್ತೆ ಬಂದೆನಿಂ
ತೇಕೆಯೊ ಮೂರ್ಖನಂತೆ ಮತಿಗೆಟ್ಟೆನಿದಂ ಪಿಡಿದಲ್ಲಿ ಬರ್ಪುದೇಂ
ವ್ಯಾಕುಲನಾಗುತಂ ಪಿಡಿಯದಿರ್ದೊಡೆ ಪೇೞು ಕಿಡುವೊಂದು ವಸ್ತುವೇಂ    ೬
ಏನಾನೊಂದನೆ ಮಾಡಿದೆಂ ಮಗುವಿನಂತೇನಾನುಮೊಂದಕ್ಕೆ ಪೇ
ೞೇನೋ ಕೌತುಕದಿಂದ ಬಂದೆನೆನಗೀ ದುರ್ಮೋಹದುದ್ಯೋಗಮಿಂ
ತೇನಾನೊಂದನೊಡರ್ಚಿತಿಂತಿದೆನುತಂ ತದ್ವೇಗದಿಂ ವಿಸ್ಮಯ
ಧ್ಯಾನಾನಮನಸ್ಕನೊಂದಿನಿಸುಬೇಗಂ ನಿಂದನುರ್ವೀಶ್ವರಂ                   ೭
ವ|| ಅಂತು ನಿಂದು
ಪಿರಿದು ಜವಮುಳ್ಳುದಱನೀ
ಹರಿ ನಿಮಿಷಕೆ ಪಿರಿದುವರಿಗುಮನಿತಳೆನಿತಂ
ತರಮನೆಡೆವರಿಗುಮೋ ಚೆ
ಚ್ಚರದಿಂ ಬೞಸಂದು ಮಱುಗಿ ಬರ್ಪೆನ್ನ ಬಲಂ                                ೮
ತಱಗೆಲೆ ಬಳ್ಳಿಯೆಂಬಿವಱ ತಿಂತಿಣಿಯೊಳ್ ತುರಗಾತಿವೇಗದಿಂ
ದಱಯಲೆ ಬಂದುದಿಲ್ಲ ಪಥಮುಂ ಬರುತಂ ಮಗುೞ್ವಂದಮೆಂತೊ ಮೇ
ಣ್ಮದುವರಣ್ಯದೊಳ್ ಸುೞವನಿಲ್ಲ ನರಂ ಸರದೋಱುವನ್ನನೇ
ತೆಱದೊಳಮೆಂತು ಪೋಪೆನೊ ಸುವರ್ಣಪುರಕ್ಕೆನುತಂ ನರಾಪಂ            ೯
ವ|| ಅಂತು ಚಿಂತಿಸುತಮಿರ್ಪುದುಂ
ವಸುಧೆಯ ಬಡಗಣ ದೇಶ
ಕ್ಕೆ ಸೀಮೆಯನಿಸುಪುದು ಸುವರ್ಣಪುರಮತ್ತಲ್ ಮಾ
ನಿಸರಿಲ್ಲದಡವಿ ಬೞಕ
ತ್ತೆಸೆವುದು ಕೈಲಾಸಮೆಂಬುದಾ ನಗಮಿದಿರೊಳ್                                   ೧೦
ಅದಱಂದೊರ್ವನೆ ತೆಂಕಲಾವುದೆನುತಂ ನೋಡುತ್ತಮಿಂ ಪೋಗವೇ
ೞ್ಪುದಿಂದತಲ್ಲದೆ ಬೇಱುಪಾಯಮಣಮಿಲ್ಲಂತಲ್ತೆ ತಂತಮ್ಮ ಮಾ
ಡಿದುದಂ ತಾಮುಣವೇೞ್ಕುಮೆಂದು ಪಿರಿದೊಂದುದ್ವೇಗದಿಂದಂ ಮಗು
ೞದನಿಂದ್ರಾಯುಧಮಂ ನೃಪಾಲತನುಜಂ ರಾಜಾರಾಜಾತ್ಮಜಂ             ೧೧
ಕೈಲಾಸಪರ್ವತದ ಶಿಖರವನ್ನು ಏರಿಬಿಟ್ಟರು. ೬. ಅಯ್ಯೋ! ಏಕೆ ಹೀಗೆ ಮಗುವಿನಂತೆ ವ್ಯರ್ಥವಾಗಿ ತೊಂದರೆಪಟ್ಟೆನು? ಏಕೆ ಈ ಕಿನ್ನರ ದಂಪತಿಗಳನ್ನು ಹಿಂಬಾಲಿಸಿ, ಓಡಿಬಂದೆನು? ಹೀಗೇಕೆ ಮೂರ್ಖನಂತೆ ಬುದ್ಧಿಗೆಟ್ಟೆನು? ಇದನ್ನು ಹಿಡಿಯುವುದರಿಂದ ಬರುವ ಲಾಭವೇನು? ಇಷ್ಟು ಆಯಾಸಪಟ್ಟುಕೊಂಡಾದರೂ ಹಿಡಿಯಬೇಕಾದ್ದೇನು? ಹಿಡಿಯದಿದ್ದರೆ ಏನು ಕೆಟ್ಟುಹೋಗುತ್ತಿತ್ತು. ೭. ಎಳೆಯ ಮಗುವಿನಂತೆ ಏನೋ ಒಂದನ್ನು ಮಾಡಿಬಿಟ್ಟೆ. ಏನು ಬೇಕಾದರೂ ಆಗಿ ಹೋಗಲಿ. ಏನೋ ಒಂದು ಕುತೂಹಲದಿಂದ ಬಂದೆ. ಈ ಅಳಿಯಾಸೆಯ ಕೆಲಸವು ಹೀಗೆ ಏನನ್ನೋ ಮಾಡಿಬಿಟ್ಟಿತು ಎಂದು ಹೇಳುತ್ತ, ಅದೇ ಕಳವಳದಿಂದ ಅಚ್ಚರಿ ಮತ್ತು ಚಿಂತೆಗೆ ಒಳಗಾದ ಮನಸ್ಸುಳ್ಳವನಾಗಿ ರಾಜಕುಮಾರನು ಸ್ವಲ್ಪ ನಿಂತಿದ್ದನು. ವ|| ಹಾಗೆ ನಿಂತು. ೮. ಈ ಕುದುರೆಯು ಬಹಳ ಚುರುಕಾಗಿರುವುದರಿಂದ ಒಂದೇ ನಿಮಿಷಕ್ಕೆ ಬಹಳ ದೂರ ಬಂದುಬಿಡುತ್ತದೆ. ಇಷ್ಟು ಹೊತ್ತಿಗಾಗಲೆ ಗಾಬರಿಪಟ್ಟು ಅವಸರದಿಂದ ಹಿಂಬಾಲಿಸಿ ಬರುತ್ತಿರುವ ಸೈನ್ಯವು ಎಷ್ಟು ದೂರ ಹಿಂದೆಬಿದ್ದಿದೆಯೊ? ೯. ಬರುವಾಗ ಕುದುರೆಯ ವೇಗದಿಂದ ತರಗೆಲೆ ಮತ್ತು ಬಳ್ಳಿಗಳ ಗುಂಪಿನಲ್ಲಿ ದಾರಿಯೂ ಗೊತ್ತಾಗಲಿಲ್ಲ. ಈಗ ಹಿಂದಕ್ಕೆ ಹೋಗುವುದು ಹೇಗೆ? ಈ ಕಾಡಿನಲ್ಲಿ ದಾರಿತೋರಿಸಲು ಮರೆತಾದರೂ ಒಂದು ನರಪಿಳ್ಳೆ ಕೂಡ ಸುಳಿಯುತ್ತಿಲ್ಲವಲ್ಲಾ! ಸುವರ್ಣಪುರಕ್ಕೆ ಯಾವ ರೀತಿಯಲ್ಲಿ ಹೇಗೆ ಹೋಗಲಿ? ಎಂದು ಆ ಯುವರಾಜನು ಚಿಂತಿಸುತ್ತಿದ್ದನು. ವ|| ಹಾಗೆ ಚಿಂತಿಸುತ್ತಿದ್ದು ೧೦. ‘ಭೂಮಿಯ ಉತ್ತರಪ್ರದೇಶಕ್ಕೆ ಸುವರ್ಣಪುರವೇ ಗಡಿಯಾಗಿದೆ. ಅಲ್ಲಿಂದ ಮುಂದೆ ಮನುಷ್ಯರಿಲ್ಲದ ಕಾಡು. ಅದಕ್ಕಿಂತ ಮುಂದೆ ಕೈಲಾಸಪರ್ವತವಿದೆ’ ಎಂದು ಹೇಳುತ್ತಾರೆ. ಆ ಕೈಲಾಸವೇ ಎದುರಿಗೆ ಕಾಣುತ್ತಿದೆ. ೧೧. ಅದರಿಂದ ಇನ್ನು ಒಬ್ಬನೆ ದಕ್ಷಿಣದಿಕ್ಕು ಯಾವುದೆಂದು ನೋಡುತ್ತಾ ಹಿಂದಿರುಗಬೇಕು, ಹಾಗಿಲ್ಲದೆ ಬೇರೆ ಯಾವ ಉಪಾಯವೂ ಇಲ್ಲವಲ್ಲ! ಜನರು
ವ|| ಅಂತು ಕುದುರೆಯಿಂ ಮಗುೞ ಮತ್ತಮಿಂತೆಂದಂ
ದಿನಲಕ್ಷಿ ರಸನೈಕ ಮಧ್ಯಮಣಿಯಾದಂ ಭಾಸ್ಕರಂ ಶ್ರಾಂತಿಯುಂ
ಘನಮಾದತ್ತು ತುರಂಗಮಕ್ಕದಱನಾಂ ನೀರ್ದಾಣಮಂ ನೋಡಿ ಮೆ
ಲ್ಲನೆ ಸಾರ್ದಲ್ಲಿ ಬೞಲ್ಕೆಯಂ ಕಳೆದು ಪೋಪೆಂ ಬೞಕ್ಕೆಂದು ವಾ
ರಿನಿವಾಸಂಗಳನಲ್ಲಿ ನಾಲ್ದೆಸೆಗಳೊಳ್ ನೋೞ್ಕುಂ ಮಹೀವಲ್ಲಭಂ               ೧೨
ವ|| ಅಂತು ನೋಡುತ್ತುಮಿರೆಯಿರೆ
ಕೊಳದಿಂದಂ ತೆಗೆದೊಟ್ಟಿಕೊಂಡ ಕುಮುದಾಂಭೋಜಾತ ಕಲ್ಹಾರ ಕು
ಟ್ಮಲಶಾಲೂಕ ಮೃಣಾಳಜಾಲಮನಿಡುತ್ತೀಡಾಡುತಂ ಪಾದಪಂ
ಗಳ ಪುಷ್ಪಸ್ತಬಕಂಗಳಂ ಮುಱವುತಂ ಪೋಗಲ್ ಮದೇಭಂಗಳಾ
ಗಳದೇಂ ತೀಡಿದುದೋ ಸುಗಂಧಬಹುಳಂ ಬಂದೊಂದು ಮಂದಾನಿಲಂ        ೧೩
ವ|| ಅಂತು ನಿರೀಕ್ಷಿಸುತ್ತಂ ಬಂದ ಸುರಭಿಗಂಧವಹ ಸೂಚ್ಯಮಾನ ಗಜಾಯುಧಮಾರ್ಗಂ ಬಿಡಿದನೇಕ ಚಮತ್ಕಾರಿಯಪ್ಪ ಕೈಲಾಸತಟದೊಳ್ ಪೋಗೆವೋಗೆ
ಗಿರಿಶಾದ್ರೀಂದ್ರದ ಪೂರ್ವೋ
ತ್ತರದಿಶೆಯೊಳ್ ಕಾರ್ಮುಗಿಲ್ಗಳೆಱಗಿದುವೆನೆ ಕಾ
ರಿರುಳೆಳಸಿತೆನೆ ಕಱಂಗಿದ
ತರುಷಂಡಮನವನಿಪಾಲತನಯಂ ಕಂಡಂ                        ೧೪
ವ|| ಅಂತು ನಿರೀಕ್ಷಿಸುತ್ತಂ ಪೋಗೆವೋಗೆ
ಕುಮುದರಜಂಗಳೊಳ್ ಪೊರೆದು ವಾಕಣಜಾಲಮನಾಂತು ಕೂಡೆ ವಿ
ಶ್ರಮಿಸಿ ತರಂಗಮಾಲಿಕೆಗಳೊಳ್ ಕಲಹಂಸನಿನಾದಬಂಭ್ರಮ
ದ್ಭ ಮರರವಂಗಳೊಳ್ ಬೆರಸಿ ಮಾರುತನೊಯ್ಯನೊಯ್ಯನೆ ಬಂದು ತೀಡಿದ
ತ್ತಮರ್ದೊಸೆದಪ್ಪಿಕೊಂಡು ಕರೆವಂತೆವೊಲಾ ಮನುಜೇಂದ್ರಚಂದ್ರನಂ      ೧೫
ವ|| ಅಂತಾ ತರುಷಂಡಮಂ ನೋೞ್ಪನ್ನೆಗಮಲ್ಲಿ
ಎಲೆ ತಾರಾಗಂ ಹರಂ ಕಣ್ಣಿಡೆ ಕರಗಿದುದಂತಲ್ತು ರುದ್ರಾಟ್ಟಹಾಸಂ
ಜಲಮಾದತ್ತಲ್ತು ಚಂದ್ರಾತಪಮಮೃತರಸಾಕಾರಮಾಯ್ತಲ್ತು ಹೈಮಾ
ಚಲಮಂಭೋರೂಪದಿಂದಂ ಪರಿಣಮಿಸಿದುದಂತಲ್ತು ನೈರ್ಮಲ್ಯಶೋಭಾ
ಕಲಿತಂ ತ್ರೈಲೋಕ್ಯಲಕ್ಷಿ ಮಣಿಮುಕುರಮನೆಲ್ ಚೆಲ್ವದಾಯ್ತಬ್ಜಷಂಡಂ         ೧೬
ತಾವು ಮಾಡಿದ ಕೆಲಸದ ಫಲವನ್ನು ತಾವೇ ಅನುಭವಿಸಬೇಕು” ಎಂದು ಬಹಳ ವ್ಯಥೆಯಿಂದ ಆ ಚಕ್ರವರ್ತಿಕುಮಾರನು ಇಂದ್ರಾಯುಧವನ್ನು ಹಿಂದಿರುಗಿಸಿದನು. ವ|| ಹಾಗೆ ಕುದುರೆಯನ್ನು ಹಿಂದಿರುಗಿಸಿ ಮತ್ತೆ ಹೇಳಿದನು. ೧೨. “ಸೂರ್ಯನು ಹಗಲಿನ ಭಾಗ್ಯದೇವತೆಯ ಡಾಬಿನ ಮಧ್ಯದ ರತ್ನದಂತೆ ಕಾಣುತ್ತಿದ್ದಾನೆ. ಕುದುರೆಗೆ ಬಹಳ ಆಯಾಸವಾಗಿದೆ. ಆದ್ದರಿಂದ ನಾನು ನೀರಿರುವ ಸ್ಥಳವನ್ನು ಕಂಡುಹಿಡಿದು ಮೆಲ್ಲನೆ ಹೋಗಿ ಬಳಲಿಕೆಯನ್ನು ಪರಿಹರಿಸಿಕೊಂಡು ಬಳಿಕ ಹಿಂದಿರುಗುತ್ತೇನೆ”  – ಎಂದು ಯೋಚಿಸಿ ಎಲ್ಲಾದರೂ ನೀರಿದೆಯೆ? ಎಂದು ಆ ಯುವರಾಜನು ನಾಲ್ಕು ದಿಕ್ಕುಗಳನ್ನೂ ಹುಡುಕಾಡಿದನು. ವ|| ಹಾಗೆ ಹುಡುಕುತ್ತಿರಲಾಗಿ ೧೩. ಕೊಳದಿಂದ ಕಿತ್ತು ರಾಶಿ ಹಾಕಿರುವ ಬಿಳಿ ಕಮಲ, ಕೆಂದಾವರೆ, ನೈದಿಲೆಗಳ ಮೊಗ್ಗು, ಗಡ್ಡೆ, ದಂಟುಗಳನ್ನು ಕಿತ್ತು ಬಿಸಾಡುತ್ತ ಬಿಸಾಡುತ್ತ, ಮರಗಳ ಹೂಗೊಂಚಲುಗಳನ್ನು ಮುರಿದುಹಾಕುತ್ತ ಮದ್ದಾನೆಗಳು ಆಗತಾನೆ ಹೊರಟುಹೋಗಿರಲು ಸುವಾಸನೆಯಿಂದ ತುಂಬಿದ ಮಂದಮಾರುತವು ಆಗ ಬೀಸಲು ಪ್ರಾರಂಭಿಸಿತು. ವ|| ಹಾಗೆಯೆ ನೋಡುತ್ತಿರಲು ಬೀಸುತ್ತಿರುವ ಸುವಾಸನೆಯಾದ ಗಾಳಿಯಿಂದ ಸೂಚಿತವಾಗಿರುವ ಆನೆಯ ಹಿಂಡಿನ ದಾರಿಯನ್ನು ಹಿಡಿದು ಬಹಳ ಆಶ್ಚರ್ಯಕರವಾದ ಕೈಲಾಸಪರ್ವತದ ತಪ್ಪಲಿನಲ್ಲೇ ಹೋಗುತ್ತಿರಲಾಗಿ ೧೪. ಆ ಕೈಲಾಸಪರ್ವತದ ಈಶಾನ್ಯದಿಕ್ಕಿನಲ್ಲಿ ಕಪ್ಪುಮೋಡಗಳು ಕವಿದಂತೆ ಕಗ್ಗತ್ತಲೆಯು ಆವರಿಸಿದಂತೆಯೂ ಕಪ್ಪಾಗಿಸುವ ಮರಗಳ ಗುಂಪನ್ನು ರಾಜಕುಮಾರನು ನೋಡಿದನು. ವ|| ಹಾಗೆ ನಿರೀಕ್ಷಿಸುತ್ತ ಹೋಗುತ್ತಿರಲಾಗಿ ೧೫. ತಾವರೆಯ ಧೂಳುಗಳಲ್ಲಿ ವೃದ್ಧಿಯಾಗಿ, ನೀರಿನ ತುಂತುರುಗಳನ್ನು ಹೊಂದಿ, ಅಲೆಗಳ ಸಾಲುಗಳಲ್ಲಿ ಸೇರಿ ವಿಶ್ರಾಂತಿ ಪಡೆದು, ಕಲಹಂಸಪಕ್ಷಿಗಳ ಧ್ವನಿಗಳಲ್ಲಿ ಸುತ್ತಾಡಿ, ದುಂಬಿಗಳ ಧ್ವನಿಯೊಂದಿಗೆ ಬೆರೆದು ಬಂದ ಗಾಳಿಯು ಮೆಲ್ಲಗೆ ಬಂದು ಆ ರಾಜಕುಮಾರನನ್ನು ಪ್ರೀತಿಯಿಂದ ಗಾಢವಾಗಿ ತಬ್ಬಿಕೊಂಡು ಕರೆಯುವಂತೆ ಬೀಸಿತು. ವ|| ಹಾಗೆ ಆ ಮರದ ಗುಂಪನ್ನು ನೋಡುತ್ತಿರುವಾಗ ಅಲ್ಲಿ ೧೬. ಪರಮೇಶ್ವರನು ಹಣೆಗಣ್ಣಿನಿಂದ ನೋಡಲಾಗಿ ಬೆಳ್ಳಿಯ
ವ|| ಅದಲ್ಲದೆಯುಂ
ವಸುಧೆಯ ಚಂದ್ರಕಾಂತಮಣಿಭೂಗೃಹಮೆನ್ನದೆ ಘೂರ್ಣಿತಾರ್ಣವ
ಪ್ರಸವ ಸಮಗ್ರನಿರ್ಗಮನಮಾರ್ಗಮಿದೆನ್ನದೆ ನೋಡೆ ಪರ್ವಿದಾ
ಗಸದವತಾರಮೆನ್ನದೆ ಜಗತ್ರಯಸಂಚಿತ ಪುಣ್ಯಸಂಚಯಂ
ರಸಮಯಮಾದುದೆನ್ನದೆ ಸರೋವರಮಂ ಪೆಱತೇನೆನೆಂಬುದೋ          ೧೭
ವ|| ಮತ್ತಮದು ತೆಕ್ಕನೆತೀವಿಯುಮತಿನಿರ್ಮಲತೆಯಿಂ ರಿಕ್ತಮಾದಂತಿರ್ಪುದಂತಿರ್ಪುದಂತುಮಲ್ಲದೆಯುಂ
ಎಸಗುವ ಮಂದಾನಿಲನಿಂ
ಕುಸುಮರಜಂಬೊರೆದು ಪೊಣ್ಮುವಳಿದೆರೆಗಳಿನೇ
ನೆಸೆದುದೊ ಸುರಚಾಪಂಗಳ್
ಪಸರಿಸಿದಂಬರಮೆನಲ್ ಸರೋವರಮಾಗಳ್                                 ೧೮
 
ಪ್ರತಿಬಿಂಬದ ನೆವದಿಂ ವನ
ತತಿ ಶೈಲಗ್ರಹನಿಕಾಯ ತಾರಾಂಕ ಜಗ
ತ್ರಿತಯಮನಬ್ಜೋದರನಾ
ಕೃತಿಯಂ ತನ್ನೊಳಗೆ ತಳೆದು ತಿಳಿಗೊಳನೆಸೆಗುಂ                            ೧೯
ತಡಿವಿಡಿದೊಪ್ಪಿ ತೋಱುವ ತಮಾಲವನಂಗಳ ಮರ್ವು ಪರ್ವಿ ಕ
ರ್ಮಡುಗಳೊಳೆಯ್ದೆ ಮಾರ್ತೊಳಗೆ ನೀಲಸರೋಜವನಂಗಳಲ್ಲಿ ತ
ಳ್ತಿಡಿದಿರೆ ಕಾಳಗತ್ತಲೆ ತಗುಳ್ದಿರುಳಾದುದೆ ಗೆತ್ತು ತಮ್ಮೊಳಿ
ರ್ದೆಡೆಯಿನಗಲ್ವವಂಜಿ ಕೆಲವುಂ ಪೊಣರ್ವಕ್ಕಿಗಳಬ್ಜಷಂಡದೊಳ್             ೨೦
ಅದೊಂದೆಡೆ ಜಲೇಶಹಂಸಮುಖದಾರಿತಾಂಭೋಜಮಂ
ತದೊಂದೆಡೆ ದಿಶೇಭಜರ್ಝರಿತ ನೀಲನೀರೇಜಮಂ
ತದೊಂದೆಡೆ ವೃಷಾಂಕಪುಂಗವವಿಘಟ್ಟಿತೋತ್ತೀರಮಂ
ತದೊಂದೆಡೆ ಕೃತಾಂತಸೈರಿಭವಿಕೀರ್ಣಫೇನೋತ್ಕರಂ                    ೨೧
ಬೆಟ್ಟವು ಕರಗಿ ನೀರಾಗಿರುವಂತೆಯೂ, ರುದ್ರಮೂರ್ತಿಯ ಅಟ್ಟಹಾಸವು ಜಲರೂಪವನ್ನು ಪಡೆದಂತೆಯೂ, ಬೆಳದಿಂಗಳು ಅಮೃತದ್ರವದ ರೂಪನ್ನು ತಾಳಿದಂತೆಯೂ, ಹಿಮಾಲಯವು ಜಲಾಕಾರವಾಗಿ ಪರಿಣಮಿಸಿರುವಂತೆಯೂ ಇರುವ ಸ್ವಚ್ಛವಾದ ಶೋಭೆಯಿಂದ ಕೂಡಿಕೊಂಡಿರುವ, ಮೂರುಲೋಕದ ಭಾಗ್ಯದೇವತೆಯ ರನ್ನಗನ್ನಡಿಯಂತಿರುವ ಒಂದು ತಾವರೆಗೊಳವು ಬಹಳ ಮನೋಹರವಾಗಿತ್ತು. ವ|| ಅದಲ್ಲದೆ ೧೭. ಇದು ಭೂದೇವಿಯ ಚಂದ್ರಕಾಂತ ಶಿಲಾಮಯವಾದ ನೆಲಮಾಳಿಗೆಯಂತಿದೆ. ಉಕ್ಕುತ್ತಿರುವ ಸಮುದ್ರಗಳು ಪಾತಾಳಲೋಕದಿಂದ ಭೂಮಿಯ ಮೇಲಕ್ಕೆ ಏಳುವ ದೊಡ್ಡ ಜಲಮಾರ್ಗದಂತಿದೆ. ವಿಸ್ತಾರವಾದ ಆಕಾಶವು ಜಲರೂಪದಿಂದ ಕೆಳಗಿಳಿದು ಬಂದಂತಿದೆ. ಮೂರುಲೋಕದ ಪುಣ್ಯಸಮೂಹವು ಜಲಮಯವಾಗಿ ಪರಿಣಮಿಸಿದಂತಿದೆ ಎಂದು ಹೇಳಬೇಕಲ್ಲದೆ ಬೇರೆ ರೀತಿಯಲ್ಲಿ ಹೇಳುವಂತೆಯೇ ಇಲ್ಲ. ವ|| ಮತ್ತು ಅದು ಸಂಪೂರ್ಣನಾಗಿ ಜಲಭರಿತವಾಗಿದ್ದರೂ ತನ್ನ ನಿರ್ಮಲತೆಯಿಂದ ನೀರೇ ಇಲ್ಲವೇನೊ! ಎಂಬಂತೆ ಕಾಣುತ್ತಿತ್ತು. ೧೮. ಮಂದಮಾರುತದ ಚಲನೆಯಿಂದ ಹೂವಿನ ಪುಡಿಗಳಿಂದ ಮಿಶ್ರಿತವಾಗಿ ಹರಡುತ್ತಿರುವ ಸಣ್ಣ ಸಣ್ಣ ತೆರೆಗಳಿಂದ ಕೂಡಿರುವ ಈ ಸರೋವರವು ಅನೇಕ ಕಾಮನಬಿಲ್ಲುಗಳಿಂದ ಕೂಡಿಕೊಂಡಿರುವ ಆಕಾಶದಂತೆ ವಿರಾಜಿಸುತ್ತಿತ್ತು. ೧೯. ಆ ತಿಳಿಗೊಳದಲ್ಲಿ ಕಾಡು, ಬೆಟ್ಟ, ಗ್ರಹ, ನಕ್ಷತ್ರಗಳಿಂದ ಕೂಡಿರುವ ಮೂರುಲೋಕಗಳೂ ಪ್ರತಿಬಿಂಬರೂಪದಿಂದ ಕಾಣುತ್ತಿದ್ದುವು. ಇದರಿಂದ ಅದು ವಿಶ್ವಂಭರನೆನಿಸಿರುವ ಶ್ರೀಮನ್ನಾರಾಯಣನ ಆಕಾರವನ್ನು ಧರಿಸಿರುವಂತೆ ಶೋಭಿಸುತ್ತಿತ್ತು. ೨೦. ಅದರ ಸುತ್ತಲೂ ದಡದಲ್ಲಿ ಹೊಂಗೆಮರಗಳು ಬೆಳೆದಿದ್ದುವು. ಅವು ಸರೋವರದ ಮಡುವಿನಲ್ಲಿ ಪ್ರತಿಬಿಂಬಿಸುತ್ತಿದ್ದುವು. ಇದರಿಂದ ಸರೋವರದೊಳಗೆ ಕತ್ತಲೆಯು ಹರಡಿದಂತಿತ್ತು. ಹಾಗೆಯೆ ಕನ್ನೆ ದಿಲೆಗಳ ಗುಂಪು ಕಪ್ಪು ಛಾಯೆಯಿಂದ ಕತ್ತಲೆಯನ್ನುಂಟುಮಾಡುತ್ತಿದ್ದುವು. ಇದರಿಂದ ತಾವರೆಪೊದೆಗಳಲ್ಲಿದ್ದ ಹಲವಾರು ಚಕ್ರವಾಕದಂಪತಿಗಳು ಇರುಳಾಯಿತೆಂಬ ಭ್ರಾಂತಿಯಿಂದ ಪರಸ್ಪರ ಅಗಲಿಹೋಗುತ್ತಿದ್ದುವು.
೨೧. ಆ ಸರೋವರವು ಒಂದು ಕಡೆ ವರುಣನ ವಾಹನವಾದ ಹಂಸಪಕ್ಷಿಯ ಕೊಕ್ಕಿನಿಂದ ಸೀಳಲ್ಪಟ್ಟ ಕಮಲಗಳುಳ್ಳದ್ದಾಗಿಯೂ, ಮತ್ತೊಂದು ಕಡೆ ದಿಗ್ಗಜಗಳಿಂದ ಛಿದ್ರಛಿದ್ರ ಮಾಡಲ್ಪಟ್ಟ ಕನ್ನೆ ದಿಲೆಗಳುಳ್ಳದ್ದಾಗಿಯೂ, ಮತ್ತೊಂದು ಕಡೆ ಪರಮೇಶ್ವರನ ವಾಹನವಾದ
ವ|| ಅಂತುಮಲ್ಲದೆಯುಂ
ವಿರಹಿಗಳಂತೆ ಮೃಣಾಳೋ
ತ್ಕರ ವಲಯಾಂಕಿತವರೇಣ್ಯದಂತೆ ವಿಜೃಂಭೋ
ದ್ಧುರ ಪುಂಡರೀಕ ಸಂಕುಳ
ಮುರಗಾನ್ವಯದಂತನಂತಪದ್ಮೋಪೇತಂ                      ೨೨
ದಿವಿಜರಗೇಂದ್ರದಿಂ ಕಡೆದ ಪಾಲ್ಗಡಲಂತಿರೆ ನೀಲಕಂಠಪೀ
ತ ವಿಷಮನಂಗಕೇತನದವೊಲ್ ಮಕರಾಂಕಿತಮುರ್ವರೇಶ್ವರಾಂ
ಘ್ರಿವೊಲನಿಮೇಷಕೂರ್ಮಲಲಿತಂ ಮಲಯಾದ್ರಿನಿಕುಂಜದೇಶದಂ
ತೆವೊಲತಿಸೌರಭಾಕಲಿತ ಚಂದನಶೀತವನಂ ಸರೋವರಂ        ೨೩
ಆವುವುೞದೆಡೆಗಳೆಂದು ಸ
ರೋವರಮಂ ನೋಡುತಿರ್ಪ ಬಗೆಯಿಂ ಕೈಲಾ
ಸಾವಾಸಮಂ ಬಿಡಂ ಗೌ
ರೀವಲ್ಲಭನೆಂದೊಡಾರಿದಂ ನೆ ಪೊಗೞರ್                         ೨೪
ಅಳವಱಯದೆ ತುರುಗಮುಖ
ರ್ಕಳ ಬೞವೞಯನೆ ತಗಳ್ದು ಬಂದುದುಮೀಗಳ್
ಫಳಮಾದತ್ತೊಂದಳೀ
ಕೊಳನಂ ಕಂಡುದಳೆನುತೆ ಮತ್ತಂ ಭೂಪಂ                       ೨೫
ವ|| ಆಗಳುಮಾವಲ್ಲಭಪದಪದ್ಮಮುದ್ರಾಂಕಿತಮುಂ ದಿವಿಜರಾಜ ಗಜಗಂಡಸ್ಥಳಗಳಿತ ಮದಜಲಸಿಕ್ತಮುಂ ಭಗವತೀಸಿಂಹಾವತರಣ ಮಾರ್ಗಮುಮಪ್ಪ ದಕ್ಷಿಣತೀರದ ಕುಸುಮಲತಾ ಮಂಟಪದ ಮುಂದೆ ತುರಂಗದಿಂದವನಿತಳಕ್ಕವತರಿಸಿ ಪಲ್ಲಣಮಂ ಬಿಟ್ಟು ತದನಂತರದೊಳ್
ವೃಷಭನಿಂದ ಇರಿದುಹಾಕಿರುವ ದಡಗಳುಳ್ಳದ್ದಾಗಿಯೂ, ಬೇರೊಂದು ಕಡೆ ಯಮನ ವಾಹನವಾದ ಕೋಣನಿಂದ ಚೆಲ್ಲಾಪಿಲ್ಲಿ ಮಾಡಲ್ಪಟ್ಟಿರುವ ನೊರೆಗಳ ಗುಂಪುಳ್ಳದ್ದಾಗಿಯೂ ಇತ್ತು. ವ|| ಅದಲ್ಲದೆ ೨೨. ಆ ಸರೋವರವು ವಿರಹಿಗಳಂತೆ “ಮೃಣಾಳೋತ್ಕರ ವಲಯಾಂಕಿತ” (೧. ತಾವರೆದಂಟುಗಳ ಗುಂಪಿನಿಂದ ಕೂಡಿಕೊಂಡಿರುವುದು, ೨. ಶೈತ್ಯೋಪಚಾರಕ್ಕಾಗಿ ತಾವರೆದಂಟುಗಳಿಂದ ಮಾಡಿದ ಬಳೆಗಳುಳ್ಳದ್ದು)ವಾಗಿದ್ದಿತು. ಕಾಡಿನಂತೆ “ವಿಜೃಂಭೋದ್ಧುರ ಪುಂಡರೀಕರಸಂಕುಳ” (೧. ಅರಳುತ್ತಿರುವ ಶ್ರೇಷ್ಠವಾದ ಬಿಳಿಕಮಲಗಳ ಗುಂಪುಳ್ಳದ್ದು, ೨. ಆಕಳಿಸುತ್ತಿರುವ ನಿರಾತಂಕವಾಗಿರುವ ಹುಲಿಗಳುಳ್ಳದ್ದು)ವಾಗಿದ್ದಿತು. ಸರ್ಪಗಳ ವಂಶದಂತೆ “ಅನೇಕಪದ್ಮೋಪೇತ” (೧. ಅನೇಕ ಕಮಲಗಳುಳ್ಳದ್ದು, ೨. ಪದ್ಮ ಎಂಬ ನಾಗರುಳ್ಳದ್ದು)ವಾಗಿದ್ದಿತು. ೨೩. ಆ ಸರೋವರವು ದೇವತೆಗಳು ಮಂದರಪರ್ವತದಿಂದ ಕಡೆದ ಕ್ಷೀರಸಮುದ್ರದಂತೆ “ನೀಲಕಂಠಪೀತವಿಷ” (೧. ನವಿಲುಗಳಿಂದ ಕುಡಿಯಲ್ಪಟ್ಟ ನೀರುಳ್ಳದ್ದು, ೨. ಪರಮೇಶ್ವರನಿಂದ ಕುಡಿಯಲ್ಪಟ್ಟ ನಂಜುಳ್ಳದ್ದು)ವಾಗಿದ್ದಿತು. ಮನ್ಮಥನ ಬಾವುಟದಂತೆ “ಮಕರಾಂಕಿತ” (೧. ಮೊಸಳೆಗಳಿಂದ ಕೂಡಿರುವುದು, ೨. ಮೊಸಳೆಯ ಚಿಹ್ನೆಯುಳ್ಳದ್ದು)ವಾಗಿದ್ದಿತು. ರಾಜರ ಕಾಲುಗಳಂತೆ “ಅನಿಮೇಷ ಕೂರ್ಮಲಲಿತ”. (೧. ಮೀನು ಮತ್ತು ಆಮೆಗಳಿಂದ ಸುಂದರವಾದುದು, ೨. ಮತ್ಸ ರೇಖೆ, ಕೂರ್ಮರೇಖೆಗಳಿಂದ ಶೋಭಿಸುತ್ತಿರುವುದು)ವಾಗಿದ್ದಿತು. ಮಲಯಪರ್ವತದ ತೋಪಿನಂತೆ “ಅತಿಶೌರಭಾಕಲಿತ ಚಂದನ ಶೀತವನ” (೧. ಬಹಳ ಸುವಾಸನೆಯುಳ್ಳ ಗಂಧದಮರಗಳಂತೆ ತಂಪಾದ ನೀರುಳ್ಳದ್ದು, ೨. ಬಹಳ ಸುವಾಸನೆಯಿಂದ ಗಂಧದಮರಗಳಿಂದ ಕೂಡಿದ ತಂಪಾದ ಕಾಡುಳ್ಳದ್ದು) ವೆನಿಸಿ ಶೋಭಿಸುತ್ತಿತ್ತು. ೨೪. ಈ ಸರೋವರವನ್ನು ಬಿಟ್ಟರೆ ಮತ್ತಾವ ಸುಂದರವಾದ ಪ್ರೇಕ್ಷಣೀಯ ಸ್ಥಳಗಳಿವೆ? ಎಂದು ಪರಮೇಶ್ವರನು ಇದನ್ನು ನೋಡಿಕೊಂಡಿರಬೇಕೆಂಬ ಉದ್ದೇಶದಿಂದಲೇ ಕೈಲಾಸವಾಸವನ್ನು ಬಿಡುವುದಿಲ್ಲ ಎಂದುಮೇಲೆ ಇದನ್ನು ಯಾರು ತಾನೆ ಹೆಚ್ಚಾಗಿ ವರ್ಣಿಸದೆ ಇರುತ್ತಾರೆ? ೨೫. ಆಗ ಚಂದ್ರಾಪೀಡನು ನಾನು ನನ್ನ ಶಕ್ತಿಯನ್ನೇ ತಿಳಿದುಕೊಳ್ಳದೆ ಆ ಕಿನ್ನರರ ಬೆನ್ನುಹತ್ತಿ ಬಂದುದು ಈಗ ಈ ಸರೋವರವನ್ನು ಕಂಡುದರಿಂದ ಒಂದು ರೀತಿಯಲ್ಲಿ ಸಾರ್ಥಕವೇ ಆಯಿತು ಎಂದು ಆಲೋಚಿಸುತ್ತಿದ್ದನು. ವ|| ಆಗ ಪರಮೇಶ್ವರನ ಪಾದಕಮಲಗಳ ಗುರುತಿನಿಂದ ಕೂಡಿಕೊಂಡಿರುವ ದೇವೇಂದ್ರನ ವಾಹನವಾದ ಐರಾವತದ ಕೆನ್ನೆಗಳಿಂದ ಸುರಿಯುತ್ತಿರುವ, ಮದೋದಕದಿಂದ ನೆನಸಲ್ಪಟ್ಟಿರುವ ದುರ್ಗಾದೇವಿಯ ಸಿಂಹದ ನೀರಿಗಿಳಿಯುವ ದಾರಿಯಾದ ದಕ್ಷಿಣತೀರದ ಪುಷ್ಪಭರಿತವಾದ ಲತಾಮಂಟಪದ ಮುಂದೆ ಕುದುರೆಯಿಂದ


26-49/

ಮಹಾಶ್ವೇತೆಯ ಸಂದರ್ಶನ [26 to 49]
ಮಹಿತಳ ಲುಠಿತೋತ್ಥಿತಮಂ
ಗೃಹೀತ ಕತಿಪಯ ತೃಣಾಂಕುರಗ್ರಾಸಮನಾ
ಮಹಿಪಂ ಪೀತಾಂಬುವನಂ
ದು ಹಯವನಾಸನ್ನವಿಟಪಿಯೊಳ್ ನಿಯಮಿಸಿದಂ       ೨೬
ಲಲಿತ ನಿಜಕನಕಮಯ ಶೃಂ
ಖಲೆಯಿಂ ಹರಿಚರಣಯುಗಳಮಂ ನಿಯಮಿಸಿ ಶಾ
ಡ್ವಲತೃಣತತಿಯಂ ಖಡ್ಗದಿ
ನಿಳಾಪಂ ಕೊಯ್ದು ಮುಂದೆ ಸಾರ್ಚಿದನಾಗಳ್             ೨೭
ವ|| ಅನಂತರಮಾ ವಿಬುಧಕಮಳಾಕರರಾಜಹಂಸನಾ ಕಮಳಾಕರದೊಳ್ ಕರಚರಣ ವದನಪ್ರಕ್ಷಾಲನಂಗೆಯ್ದು ಚಾತಕನಂತೆ ಕೃತಜಲಾಹಾರನಾಗಿ ಚಕ್ರಾಹ್ವಯದಂತೆ ಮೃಣಾಳನಾಳಂಗಳಂ ಮೆಲ್ದು ವಿಯೋಗಿಯಂತೆ ನಳಿನದಳಂಗಳನುರದೊಳೊತ್ತಿಕೊಂಡು ತನ್ನೊಳಿಂತೆಂದಂ
ಅಂಚೆಗಳಿಂಚರದಿಂ ತ
ಣ್ಪಿಂ ಚೆಲ್ವಿಂ ಸವಿಯಿನಬ್ಜಘನಸೌರಭದಿಂ
ಕಾಂಚನಕಮಳಾಕರಮಿದು
ಪಂಚೇಂದ್ರಿಯಸುಖಮನೆನಗೆ ಪಡೆದಪುದೀಗಳ್          ೨೮
ವ|| ಎನುತಮಲ್ಲಿಂ ಪೊಱಮಟ್ಟು
ಲಲಿತಲತಾಗೃಹದಿಂದೂ
ಪಲಮಂ ಸಾರ್ದುಂಡೆಸುತ್ತಿ ಮೇಲುದನಾಗಳ್
ತಲೆಗಿಂಬುಮಾಡಿ ನೃಪಕುಲ
ತಿಲಕಂ ಪಟ್ಟಿರ್ದನಿರ್ಪುದುಂ ತತ್‌ಕ್ಷಣದೊಳ್                ೨೯
ಮುರಿದ ಕೊರಲ್ ಬೞಲ್ದೆಳಪಲಾಟಿಪ ಮೆಯ್ ಕಟವಾಯ ಲೋಳೆಯೊಳ್
ಪೊರೆದುಗುತರ್ಪ ಪಚ್ಚಪಸಿಯಚ್ಚಗಱುಂಕೆ ಮರಲ್ದ ದಿಟ್ಟ ಕ
ತ್ತರಿಮೊನೆಗೊಂಡೆೞಲ್ವ ಕಿವಿ ಸೂಚಿದಪ್ಪುದು ಸೋಲ್ತ ಭಾವಮಂ
ತುರಗಮಿದೇನನಾಲಿಸುತಮಿರ್ದಪುದೆಂದು ನರೇಂದ್ರಚಂದ್ರಮಂ              ೩೦
ವ|| ಅಂದದನಚ್ಚರಿವಟ್ಟು ವೀಣಾವಿದ್ಯಾಧರಂ ಭಾವಿಸಿ ನೋಡುತ್ತಮಿರ್ದುನನ್ನೆಗಂ
ಭೂಮಿಗಿಳಿದು ಜೀನನ್ನು ಕೆಳಗಿಳಿಸಿದನು. ಬಳಿಕ ೨೬. ನೆಲದ ಮೇಲೆ ಹೊರಳಾಡಿ ಮೇಲಕ್ಕೆದ್ದ, ಕೆಲವು ಚಿಗುರುಹುಲ್ಲಿನ ಕವಳವನ್ನು ಮೆದ್ದು ನೀರು ಕುಡಿದ ಆ ಕುದುರೆಯನ್ನು ರಾಜಕುಮಾರನು ಸಮೀಪದಲ್ಲಿದ್ದ ಮರಕ್ಕೆ ಕಟ್ಟಿಹಾಕಿದನು. ೨೭. ತರುವಾಯ ಸುಂದರವಾದ ಚಿನ್ನದ ಸರಪಣಿಯಿಂದ ಕುದುರೆಯ ಎರಡು ಕಾಲುಗಳನ್ನು ಕಟ್ಟಿದನು. ಆಮೇಲೆ ಕತ್ತಿಯಿಂದ ಹುಲ್ಲುಗಳನ್ನು ಕೊಯ್ದು ಕುದುರೆಯ ಮುಂದೆ ಹಾಕಿದನು. ವ|| ಆಮೇಲೆ ವಿದ್ವಾಂಸರೆಂಬ ತಾವರೆಗೊಳದಲ್ಲಿ ಅರಸಂಚೆಯಂತೆ ವಿರಾಜಿಸುವ ಆ ರಾಜಪುತ್ರನು ಆ ತಾವರೆಗೊಳದಲ್ಲಿ ಕೈಕಾಲು ಮುಖಗಳನ್ನು ತೊಳೆದುಕೊಂಡು ಚಾತಕಪಕ್ಷಿಯಂತೆ ಜಲಾಹಾರಮಾಡಿ, ಚಕ್ರವಾಕಪಕ್ಷಿಯಂತೆ ತಾವರೆಯ ದಂಟುಗಳನ್ನು, ಮೆದ್ದು, ವಿರಹಜ್ವರಪೀಡಿತನಂತೆ ತಾವರೆಯ ಎಲೆಗಳನ್ನು ಎದೆಗೆ ಅಮುಚಿಕೊಂಡು ಹೀಗೆ ಆಲೋಚಿಸಿದನು.
೨೮. ಹಂಸಪಕ್ಷಿಗಳ ಇಂಪಾದ ಧ್ವನಿಯಿಂದಲೂ, ತಂಪಿನಿಂದಲೂ, ಸೊಬಗಿನಿಂದಲೂ, ರುಚಿಯಿಂದಲೂ, ಶ್ರೇಷ್ಠವಾದ ತಾವರೆಯ ವಾಸನೆಯಿಂದಲೂ ಕೆಂದಾವರೆಯ ಈ ಕೊಳವು ನನಗೆ ಈಗ ಪಂಚೇಂದ್ರಿಯಗಳಿಗೂ ಸುಖವನ್ನಂಟುಮಾಡುತ್ತಿದೆ. ವ|| ಎನ್ನುತ್ತ ಅಲ್ಲಿಂದ ಹೊರಟು. ೨೯. ಆ ರಾಜವಂಶಕ್ಕೆ ತಿಲಕಪ್ರಾಯನಾದ ಚಂದ್ರಾಪೀಡನು ಸುಂದರವಾದ ಬಳ್ಳಿಮಾಡದ ಚಂದ್ರಕಾಂತ ಶಿಲೆಯೊಂದನ್ನು ಸೇರಿ, ತನ್ನ ಹೊದೆಯುವ ಬಟ್ಟೆಯನ್ನು ಉಂಡೆಸುತ್ತಿ ತಲೆದಿಂಬು ಮಾಡಿಕೊಂಡು ಸ್ವಲ್ಪ ಹೊತ್ತು ಮಲಗಿದ್ದನು. ೩೦. ಆಗ ಈ ಕುದುರೆಯು ತಿರುಗಿಕೊಂಡಿರುವ ಕತ್ತು, ಬಳಲಿ ಏನನ್ನೋ ಬಯಸಲು ತವಕಿಸುತ್ತಿರುವ ಶರೀರ, ಕಟವಾಯಿಯಿಂದ ಸುರಿಯುತ್ತಿರುವ ಜೊಲ್ಲಿನಲ್ಲಿ ಸೇರಿಕೊಂಡು ಬರುತ್ತಿರುವ ಹಸುರಾದ ಗರಿಕೆಹುಲ್ಲು, ಅರಳಿರುವ ಕಣ್ಣು, ಕತ್ತರಿಯ ಮೊನೆಯಂತೆ ನೆಟ್ಟನೆ ನಿಂತು ಆಲಿಸುತ್ತಿರುವ ಕಿವಿ, ಇವುಗಳಿಂದ ತಾನು ಪರವಶವಾಗಿರುವ ಮನಸ್ಸನ್ನು ಪ್ರಕಟಪಡಿಸುತ್ತಿದೆ. ಇದು ಏನನ್ನು ಕೇಳುತ್ತಿದೆ? ಎಂದು ಆ ಚಂದ್ರಾಪೀಡನು ಆಶ್ಚರ್ಯಪಟ್ಟನು. ವ|| ವೀಣಾವಾದನದಲ್ಲಿ ಪಾರಂಗತನಾದ ಆ ರಾಜಕುಮಾರನು ಹಾಗೆ ಆಶ್ಚರ್ಯದಿಂದ
ಎಲೆ ಪೆಣ್ದುಂಬಿಯ ಗಾವರಂಬೊರೆದು ಪೊಣ್ಮುತ್ತಿರ್ದ ಪುಷ್ಪಾಸ್ತ್ರ ಚಾ
ಪಲತಾ ಜ್ಯಾರವದಂತಮಾನುಷಮೆನಿಪ್ಪೊಂದೋಜೆಯೊಳ್ ಸಂದ ಕಾ
ಕಲಿಯಿಂದಂ ಪುದಿದೊಯ್ಯನೊಯ್ಯನೆ ವಿಪಂಚೀನಾದಮೀಗಳ್ ಪಳಂ
ಚಲೆವುತ್ತಿರ್ದಪುದಲ್ತೆ ಸಾಲ್ವುದಿದೆ ತದ್ಗಂಧರ್ವರಂ ಸೋಲಿಸಲ್   ೩೧
ಇದು ಮನುಜರ್ಗಗೋಚರಮೆನಿಪ್ಪ ಹರಾದ್ರಿಯ ತಪ್ಪಲಲ್ಲಿ ಗೇ
ಯದ ದನಿ ನುಣ್ಪುವೆತ್ತೆಸೆಯುತಿರ್ದಪುದೀಗಳೆ ಪೋಗಿ ನೋೞ್ಪೆನಾ
ನಿದನೆನುತಂ ಕುತೂಹಲಿಮಾನಸನಂದು ನರೇಂದ್ರನಂದನಂ
ಕುದುರೆಯ ಬೆಂಗೆವಂದು ನಡೆದಂ ಮೃಗಸೂಚಿತ ಗೇಯಮಾರ್ಗದಿಂ                 ೩೨
ವ|| ಅಂತು ಪೋಗೆವೋಗೆ
ಗಿರಿಜಾಕರ್ಣಾವತಂಸೋತ್ಪಲಮನಲೆಯುತಂ ಪಾರಿಜಾತಪ್ರಸೂನೋ
ದರದಿವ್ಯಾಮೋದಮಂ ಬೀಱುತುಮಭವವೃಷಾಶರೋಮಂಥಫೇನೋ
ತ್ಕರದೊಳ್ ತಳ್ಪೊಯ್ಯುತಂ ಧೂರ್ಜಟಿನಿಬಿಡಜಟಾಹೀಂದ್ರಪೀತಾವಶೇಷಂ
ಪರಮಾನಂದಾವಹಂ ಬಂದೆಸಗಿದುದಭವಾದ್ರೀಂದ್ರಚಾರಂ ಸಮೀರಂ               ೩೩
ವ|| ಅಂತು ಬಂದ ಮಂದಮಾರುತನಂ ನರೇಂದ್ರನಂದನನಿದಿರ್ಗೊಂಡು ಪೋಗೆ ವೋಗೆ ತದ್ಗಿರಿಂದ್ರಚಂದ್ರಪ್ರಭಮೆಂಬುಪಾಂತ ಪರ್ವತದ ಪಶ್ಚಿಮಪ್ರಾಂತದೊಳ್ ವಿಕೀರ್ಯಮಾಣ ಬಹುಳ ಕುಸುಮಂಗಳಪ್ಪ ಕನಕಕೇತಕೀವ್ರಜಂಗಳೊಳಂ ಮತ್ತಮಧುಕರ ಝೇಂಕಾರಂಗಳಪ್ಪ ಸಹಕಾರಂಗಳೊಳಂ ಪರಿವೇಷ್ಟಿತ ಮಧುವ್ರತಂಗಳಪ್ಪ ತಮಾಲಂಗಳೊಳಂ ಅನ್ಯೋನ್ಯ ಕಲಹಕುಪಿತ ಕಪೋತ ಪೋತಪಾತಿತಂಗಳಪ್ಪ ಪೂಗಳೊಳಂ ನಯನಾನಂದಂಗಳಪ್ಪ ಚಂದನಂಗಳೊಳಂ ಶುಕನಿಕರಾವೃತಂಗಳಪ್ಪ ಫಲಭರಿತ ದಾಡಿಮೀ ನೀಡಂಗಳೊಳಂ ವಸಂತಸಾಮಜ ಘಟಾಪಿನದ್ಧ ಕದಳಿಕಾನಿಕಾಯಕಾಯಮಾನಂಗಳಪ್ಪ ಕದಳೀವನಂಗಳೊಳಂ ಹರಿದ್ವಿತಾನೋಪಮಾನಂಗಳಪ್ಪ ಲತಾಪ್ರತಾನಂಗಳೊಳಂ ನಿಜಸೌರಭಾಕೃಷ್ಟ ಮಧುಕರಕುಲಂಗಳಪ್ಪ ವಕುಳಂಗಳೊಳಂ ಕೃತ ಪುಲಕಂಗಳಪ್ಪ ತಿಲಕಂಗಳೊಳಂ ಕಂಗೊಳಿಪ ಕೈಲಾಸತರಂಗಿಣೀತರಂಗಿತ ಕಾಂಚನ ಸಿಕತಿಲ ಭೂಭಾಗದೊಳ್ ಸೂರ್ಯಕಾಂತ ಮಣಿಮಯಶೂಲಪಾಣಿದೇವಾಯತನಮಿರ್ದುದನನತಿದೂರದೊಳೆ ನೋಡಿ
ಗಮನವಿಟ್ಟು ನೋಡುತ್ತಿರಲಾಗಿ, ೩೧. ಹೆಣ್ಣುದುಂಬಿಯ ಧ್ವನಿಯಿಂದ ಕೂಡಿಕೊಂಡು ಹರಡುತ್ತಿರುವ ಮನ್ಮಥನ ಬಿಲ್ಲಿನ ನಾಣುದನಿಯಂತೆ ಇರುವ, ದೇವತೆಗಳ ಕಂಠದ ರೀತಿಯಿಂದ ಕೂಡಿಕೊಂಡಿರುವ, ಮಧುರಗೀತದಿಂದ ಕೂಡಿಕೊಂಡಿರುವ ಈ ವೀಣಾನಾದವು ನಿಧಾನವಾಗಿ ಕಿವಿಗೆ ಬೀಳುತ್ತಿದೆ. (ದೇವತೆಗಳ ಕಂಠದಂತೆ ತೋರುವ) ಗಂಧರ್ವರನ್ನು ಕೀಳುಮಾಡಲು ಇಷ್ಟೇ ಸಾಕು. ೩೨. ಇದು ಮನುಷ್ಯರ ದೃಷ್ಟಿಗೆ ಗೋಚರವಾಗದಿರುವ ಕೈಲಾಸಪರ್ವತದ ತಪ್ಪಲು. ಇಂತಹ ಸ್ಥಳದಲ್ಲಿ ಸಂಗೀತದ ಧ್ವನಿಯು ಇಂಪಾಗಿ ಕೇಳಿಬರುತ್ತಿದೆ. ನಾನು ಈಗಲೆ ಹೋಗಿ ಇದನ್ನು ನೋಡುತ್ತೇನೆ  – ಎಂದು ಕುತೂಹಲದಿಂದ ಕೂಡಿದ ಮನಸ್ಸುಳ್ಳ ರಾಜಕುಮಾರನು ಕುದುರೆಯು ತೋರಿಸುವ ಗೀತವು ಕೇಳಿಬರುತ್ತಿರುವ ದಾರಿಯಿಂದಲೆ ಅದನ್ನು ಹಿಂಬಾಲಿಸುತ್ತ ಮುಂದೆ ಹೋದನು. ವ|| ಹಾಗೆ ಹೋಗುತ್ತಿರಲಾಗಿ
೩೩. ಪಾರ್ವತೀದೇವಿಯ ಕಿವಿಯಲ್ಲಿ ಮುಡಿದುಕೊಂಡಿರುವ ಕಮಲ ಪುಷ್ಪದಲ್ಲಿ ಸಂಚರಿಸುತ್ತ, ಪಾರಿಜಾತಪುಷ್ಪದ ದಿವ್ಯವಾದ ಸುವಾಸನೆಯನ್ನು ಬೀರುತ್ತ, ಪರಮೇಶ್ವರನ ವಾಹನವಾದ ವೃಷಭದ ಮೆಲುಕುನೊರೆಗಳಲ್ಲಿ ಸಂಪರ್ಕಹೊಂದುತ್ತಾ, ಪರಶಿವನ ದಟ್ಟವಾದ ಜಡೆಯಲ್ಲಿರುವ ಸರ್ಪರಾಜನಿಂದ ಸೇವಿಸಿ ಉಳಿದಿರುವ ಪರಮಾನಂದವನ್ನುಂಟುಮಾಡುವ ಕೈಲಾಸಪರ್ವತದಲ್ಲಿ ಸಂಚರಿಸುವ ಗಾಳಿಯು ಬೀಸುತ್ತಿತ್ತು. ವ|| ಹಾಗೆ ಬಂದ ಮಂದಮಾರುತವನ್ನು ರಾಜಕುಮಾರನು ಎದುರುಗೊಂಡು ಮುಂದೆ ಹೋಗುತ್ತಿರಲಾಗಿ, ಆ ಕೈಲಾಸದ ನೆರೆಬೆಟ್ಟವಾದ ಚಂದ್ರಪ್ರಭ ಪರ್ವತದ ಪಶ್ಚಿಮಭಾಗದಲ್ಲಿ ಹೂವುಗಳನ್ನು ಚೆಲ್ಲುತ್ತಿರುವ, ಹೊಂಗೇದಗೆ ಮರಗಳಿಂದಲೂ, ಕೊಬ್ಬಿದ ದುಂಬಿಗಳ ಝೇಂಕಾರದಿಂದ ಕೂಡಿರುವ ಸಿಹಿಮಾವಿನ ಮರಗಳಿಂದಲೂ, ದುಂಬಿಗಳಿಂದ ಸುತ್ತುವರಿಯಲ್ಪಟ್ಟಿರುವ ಹೊಂಗೆ ಮರಗಳಿಂದಲೂ, ಪರಸ್ಪರ ಜಗಳದಿಂದ ರೇಗಿರುವ ಪಾರಿವಾಳಮರಗಳಿಂದ ಬೀಳಿಸಲ್ಪಟ್ಟ ಹೂವುಗಳುಳ್ಳ ರಮಣೀಯವಾದ ಗಂಧದ ಮರಗಳಿಂದಲೂ, ಗಿಳಿವಿಂಡಿನಿಂದ ಆವರಿಸಲ್ಪಟ್ಟಿರುವ ಹಣ್ಣುಗಳಿಂದ ತುಂಬಿರುವ ದಾಳಿಂಬೆ ಮರಗಳಿಂದಲೂ, ವಸಂತಋತುವೆಂಬ ಆನೆಯ ಹಿಂಡಿನ ಮೇಲೆ ಕಟ್ಟಿರುವ ಬಾವುಟಗಳಂತಿರುವ ಬಾಳೆಯಮರದ ಗುಂಪುಗಳಿಂದಲೂ ಹಸಿರುಬಣ್ಣದ ಮೇಲುಕಟ್ಟುಗಳಂತಿರುವ ಬಳ್ಳಿಯ ಪೊದರುಗಳಿಂದಲೂ, ಸುವಾಸನೆಯಿಂದ ದುಂಬಿವಿಂಡನ್ನು ಸೆಳೆಯುತ್ತಿರುವ ವಕುಳವೃಕ್ಷಗಳಿಂದಲೂ, ರೋಮಾಂಚನವನ್ನುಂಟು ಮಾಡುವ ತಿಲಕವೃಕ್ಷಗಳಿಂದಲೂ ಕಂಗೊಳಿಸುತ್ತಿರುವ ಕೈಲಾಸಪರ್ವತದಿಂದ ಹರಿದು ಬರುತ್ತಿರುವ ನದಿಯೊಂದರ ವಿಸ್ತಾರವಾದ
ಹೊಂಬಣ್ಣದ ಮರುಳುನೆಲದಲ್ಲಿ ಸೂರ್ಯಕಾಂತಶಿಲಾ ನಿರ್ಮಿತವಾದ ಪರಮೇಶ್ವರನ ದೇವಾಲಯವಿರುವುದನ್ನು ಸಮೀಪದಲ್ಲೆ ಕಂಡನು.
ಇದು ಸಿದ್ಧಾಯತನಂ ಮನಂಗೊಳಿಸಿ ತೋರುತ್ತಿರ್ಪುದಿಲ್ಲಿಂದೆ ಬಂ
ದುದು ವೀಣಾಧ್ವನಿ ತಪ್ಪದೀಯೆಡೆಯೊಳಿರ್ದಾರ್ ಬಾಜಿಸುತ್ತಿರ್ದಪರೆಂ
ಬುದನಾಂ ನೋಡುವೆನೀಗಳೆಂದು ಮನದೊಳ್ ನಿಶ್ಚೈಸುತಂ ಮೆಲ್ಲನೆ
ಯ್ದಿದನಾಸ್ಥಾನಮನಂದನಂತಮಹಿಮಂ ಭೂಪಾಲವಿದ್ಯಾಧರಂ               ೩೪
ವ|| ಅಂತದನೆಯ್ದಿ ನೋೞ್ಪನ್ನೆಗಮಲ್ಲಿ
 
ಹರಹಾಸಾವಯವಂಗಳಂತಿರಲನಂತಾನಂತ ಭೋಗಂಗಳಂ
ತಿರೆ ಪೂರ್ಣೇಂದ್ರಕಲಾಳಿಯಂತಿರೆ ಸಿತಾಬ್ಜಾನೀಕಮೊಪ್ಪಲ್ ಶಿಖಾಂ
ತರದೊಳ್ ನಿರ್ಮಲ ದಿವ್ಯಮೌಕ್ತಿಕಶಿಲಾಲಿಂಗಂ ಚತುರ್ವಕ್ತ್ರಸುಂ
ದರಮಲ್ಲಿರ್ದುದು ರತ್ನಪೀಠಘಟಿತಂ ದೇದೀಪ್ಯಮಾನಪ್ರಭಂ                    ೩೫
ವ|| ಅಂತಿರ್ದ ಚರಾಚರಗುರುವಪ್ಪ ಶೂಲಪಾಣಿದೇವರಂ ಕಾಣ್ಬುದುಮಾ ಪರಮೇಶ್ವರನ ಸಕಳಜಗದಭೀಷ್ಟಫಲದಾಯಕಮಪ್ಪ ದಕ್ಷಿಣಾಮೂರ್ತಿಯನಾಶ್ರಯಿಸಿ
ಅಮೃತಾಂಭೋರಾಶಿಪೂರಪ್ರತಿಮ ನಿಜತಪಸ್ಸಂಚಯಂ ಪರ್ವಿತೋ ಲೋ
ಕಮನೆಂಬಂತಿರ್ವ ದೇಹಾಂಶುಗಳ ಬಳಗದಿಂ ಕಾನನಾನೀಕಮಂ ದಂ
ತಮಯಂ ಮಾೞ್ಪಂತೆ ತಾರಾಚಳಮನಸದಳಂ ನುಣ್ಣಿಪಂತೊರ್ವಳತ್ಯು
ತ್ತಮ ದಿವ್ಯಾಕಾರೆ ಕುಳ್ಳಿರ್ದತನುಹರನನಾರಾಸುತ್ತಿರ್ದಳಾಗಳ್              ೩೬
ವ|| ಅಂತುಮಲ್ಲದೆಯುಂ
ತಳತಳಿಸಿ ಪೊಳೆವ ಪಳುಕಿನ
ನಿಲಯಮದೊಳಮೃತಾಬ್ಧಿಜಲದೊಳಭ್ರಕಪಟಲಂ
ಗಳ ಮಯೊಳಿರ್ದಳೆನೆ ಮೆ
ಯ್ವೆಳಗಿಂ ನೆಯಱಯಲಾದುದಿಲ್ಲಂಗನೆಯಂ                                    ೩೭
ಸೊಗಯಿಸವೆಂದು ಪೃಥಿವ್ಯಾ
ದಿಗಳೆನಿಸುವ ಪಂಚಭೂತಮೆಲ್ಲವನುೞದಾ
ವಗಮುಜ್ವಳಾಂಗಿಯಂ ಧವ
ಳಗುಣದೆ ನಿರ್ಮಿಸಿದನಾಗವೇೞ್ಕುಂ ಧಾತ್ರಂ                                     ೩೮
೩೪. “ಇಲ್ಲಿ ಒಂದು ದೇವಸ್ಥಾನವು ಮನೋಹರವಾಗಿ ಕಾಣುತ್ತಿದೆ. ನಿಜವಾಗಿಯೂ ವೀಣಾಧ್ವನಿಯು ಇಲ್ಲಿಂದಲೇ ಕೇಳಿಬರುತ್ತಿದೆ. ಇಲ್ಲಿದ್ದುಕೊಂಡು ಯಾರು ನುಡಿಸುತ್ತಿದ್ದಾರೆ ಎಂಬುದನ್ನು ನಾನು ಈಗ ನೋಡುತ್ತೇನೆ” ಎಂದು ಮನಸ್ಸಿನಲ್ಲಿ ತೀರ್ಮಾನಿಸಿ ಆ ಮಹಾಪ್ರಭಾವಶಾಲಿಯಾದ ರಾಜಕುಮಾರನು ಮೆಲ್ಲನೆ ಅಲ್ಲಿಗೆ ಹೋದನು. ವ|| ಹಾಗೆ ಅಲ್ಲಿಗೆ ಹೋಗಿ ನೋಡುತ್ತಿರಲಾಗಿ, ಅಲ್ಲಿ ೩೫. ಪರಮೇಶ್ವರನ ಅಟ್ಟಹಾಸದ ಅವಯವಗಳಂತೆಯೂ, ಆದಿಶೇಷನ ಅನೇಕ ಹೆಡೆಗಳಂತೆಯೂ, ಪೂರ್ಣಚಂದ್ರನ ಕಳೆಗಳ ಪಂಕ್ತಿಯಂತೆಯೂ ಇರುವ ಬಿಳಿಯ ಕಮಲಗಳ ರಾಶಿಯು ತಲೆಯ ಮೇಲೆ ಶೋಭಿಸುತ್ತಿರಲು, ರತ್ನಪೀಠದಲ್ಲಿ ಪ್ರತಿಷ್ಠಿಸಲ್ಪಟ್ಟಿರುವ ಪ್ರಕಾಶಮಾನವಾದ ಕಾಂತಿಯುಳ್ಳ, ನಾಲ್ಕು ಮುಖಗಳಿಂದ ಶೋಭಿಸುವ ಮೌಕ್ತಿಕಶಿಲೆಯಿಂದ ನಿರ್ಮಿತವಾದ ಶುಭ್ರವಾದ ಶಿವಲಿಂಗವೊಂದು ಇರುವುದು ಕಂಡುಬಂದಿತು. ಟಿ|| ಸಾಮಾನ್ಯವಾಗಿ ಪರಮೇಶ್ವರನು ಐದು ಮುಖವುಳ್ಳವನೆಂದು ಪ್ರಸಿದ್ಧಿಯಿದ್ದರೂ ನಾಲ್ಕು ಮುಖವುಳ್ಳವನೆಂದೂ ಪುರಾಣಗಳಲ್ಲಿ ಹೇಳಲ್ಪಟ್ಟಿದೆ. ವ|| ಹಾಗೆ ಇದ್ದ ಚರಾಚರಾತ್ಮಕವಾದ ಜಗತ್ತಿಗೆ ಗುರುವೆನಿಸಿದ ತ್ರಿಶೂಲಧರನನ್ನು ಕಂಡನು. ಆ ಪರಮೇಶ್ವರನ ಸಮಸ್ತಜನರ ಇಷ್ಟಾರ್ಥಗಳನ್ನೂ ನೆರವೇರಿಸುವ ದಕ್ಷಿಣದಿಕ್ಕಿನ ಮುಖದ ಎದುರುಗಡೆ ಕುಳಿತುಕೊಂಡು, ೩೬. ಕ್ಷೀರಸಮುದ್ರದ ಪ್ರವಾಹಕ್ಕೆ ಸಮಾನವಾದ ತನ್ನ ತಪಸ್ಸಿನ ಸಮೃದ್ಧಿಯು ಜಗತ್ತಿನಲ್ಲಿ ಹರಡುತ್ತಿದೆಯೋ ಎಂಬಂತೆ ಇರುವ ತನ್ನ ಶರೀರದ ಕಾಂತಿಗಳ ಸಮೂಹದಿಂದ ಆ ಕಾಡುಗಳನ್ನೆಲ್ಲಾ ದಂತಮಯವನ್ನಾಗಿ ಮಾಡುವಂತೆಯೂ, ಕೈಲಾಸಪರ್ವತವನ್ನೇ ಅತಿಶಯವಾಗಿ ಬಿಳುಪು ಮಾಡುವಂತೆಯೂ ಇರುವ ಬಹಳ ಪ್ರಶಸ್ತವೂ ದಿವ್ಯವೂ ಆದ ಸ್ವರೂಪವುಳ್ಳ ಒಬ್ಬಳು ಕುಳಿತುಕೊಂಡು ನಿರಾಕಾರನಾದರೂ ಭಕ್ತರಿಗಾಗಿ ಆಕಾರವನ್ನು ತಾಳಿರುವ ಆ ಪರಮೇಶ್ವರನನ್ನು ಪೂಜಿಸುತ್ತಿದ್ದಳು. ವ|| ಅದಲ್ಲದೆ ೩೭. ತಳತಳನೆ ಹೊಳೆಯುತ್ತಿರುವ ಶರೀರದ ಕಾಂತಿಯಿಂದ ಕೂಡಿದ ಅವಳು ಸಟಿಕಶಿಲಾಗೃಹದಲ್ಲಿ ಇರುವವಳಂತೆಯೂ, ಕ್ಷೀರಸಮುದ್ರದ ನೀರಿನಲ್ಲಿ ಮುಳುಗಿರುವ ವಳಂತೆಯೂ, ಬಿಳಿಯ ಮೋಡಗಳ ಆವರಣದ ಮರೆಯಲ್ಲಿ ಇರುವವಳಂತೆಯೂ ಕಾಣುತ್ತಿದ್ದಳು. ಇದರಿಂದ ಅವಳನ್ನು ಚೆನ್ನಾಗಿ ಗುರುತಿಸಲು ಆಗುತ್ತಿರಲಿಲ್ಲ. ೩೮. ಬ್ರಹ್ಮನು ಇತರರನ್ನು ಸೃಷ್ಟಿಮಾಡುವಂತೆ ಪೃಥಿವಿ ಮೊದಲಾದ ಪಂಚಭೂತಗಳಿಂದ ಸೃಷ್ಟಿಮಾಡಿದರೆ
ವ|| ಅಂತುಮಲ್ಲದೆಯುಂ
ಪತಿಯನೆ ಬೇಡಿ ರುದ್ರನ ಸಮೀಪದೊಳುಗ್ರತಪಕ್ಕೆ ನಿಂದಳೋ
ರತಿ ಶಶಿಲೇಖೆಯಂ ನೆನೆದು ಬಂದಳೋ ಮೇಣಮೃತಾರ್ಣವಾದೇ
ವತೆ ಶಿತಿಕಂಠಕಂಠತಮಮಂ ಕಳೆವಾಗ್ರಹದಿಂದೆ ಬಂದಳೋ
ಕ್ಷಿತಿಗಮೃತಾಂಶುಮೂರ್ತಿಯೆನಲೇನೆಸೆದಿರ್ದುದೊ ರೂಪು ಕಾಂತೆಯಾ           ೩೯
ಹರಹಾಸದ್ಯುತಿ ಮೂರ್ತಿಗೊಂಡುದೊ ವಿರಿಂಚಿಖ್ಯಾತಿ ಲೋಕಂಗಳೊಳ್
ಪರಿದಾಯಾಸದೆ ನಿಂದುದೋ ಕಲಿಯುಗಂ ನಿರ್ಮೂಲಿಸಲ್ ಧರ್ಮಮಂ
ಪಿರಿದುಂ ಶೋಕದೊಳಾ ತ್ರಯೀವಧು ವನಂಬೊಕ್ಕಿರ್ದಳೋ ಪೇೞಮ
ಚ್ಚರಿಯೆಂಬಂತಿರೆ ದಿವ್ಯಸುಂದರಿ ಮನಕ್ಕಾನಂದಮಂ ಮಾಡಿದಳ್                    ೪೦
ಬರಲಿರ್ದ ಕೃತಯುಗದ ಬೀ
ಜರುಚಿರಕಳೆ ಪೆಣ್ಣರೂಪದಿಂದಿರ್ದುದೊ ಭಾ
ಸುರಶೇಷದೇಹರುಚಿ ತಾಂ
ಧರೆಗವತರಿಸಿರ್ದುದೆನೆ ಕರಂ ಸೊಗಯಿಸಿದಳ್                                       ೪೧
ದಶವದನೋನ್ಮೂಲನಭಯ
ವಶದಿಂ ಕೈಲಾಸಲಕ್ಷಿ  ಬಂದಳೊ ಬಳಭ
ದ್ರಶರೀರಕಾಂತಿ ಮಧುಮದ
ವಿಶೇಷ ಘೂರ್ಣನದಿನಳ್ಕಿ ಬಂದಿರ್ದಪಳೋ                                    ೪೨
ದ್ವೀಪಾಂತರಮಂ ಶ್ವೇತ
ದ್ವೀಪಸ್ತ್ರೀ ನೋಡಲೆಂದು ಬಂದಳೊ ಭುವನ
ವ್ಯಾಪಿ ಸಿತಪಕ್ಷಸಂತತಿ
ರೂಪಂ ಕೈಕೊಂಡು ನಿಂದುದೆನೆ ಸೊಗಯಿಸುಗುಂ                                      ೪೩
ಚಂದಗಾಣುವುದಿಲ್ಲವೆಂದು ತಿಳಿದು ಪ್ರಕಾಶಮಾನವಾದ ಶರೀರಕಾಂತಿಯುಳ್ಳ ಇವಳನ್ನು ಬರಿಯ ಧವಳಗುಣದಿಂದಲೇ ಸೃಷ್ಟಿಸಿರಬೇಕು. ವ|| ಅದಲ್ಲದೆ, ೩೯. ರತಿದೇವಿಯು ಗಂಡನನ್ನು ಬದುಕಿಸಬೇಕೆಂದು ಪರಮೇಶ್ವರನ ಸಮೀಪದಲ್ಲಿ ಕಠಿಣವಾದ ತಪಸ್ಸನ್ನು ಮಾಡುತ್ತಿರುವಳೊ ಎಂಬಂತೆಯೂ, ಕ್ಷೀರಸಮುದ್ರದ ಅದೇವತೆಯು ಶಿವನ ತಲೆಯಲ್ಲಿ ನೆಲೆಸಿರುವ ಚಂದ್ರನ ಕಲೆಯನ್ನು ನೆನಸಿಕೊಂಡು ನೋಡಬಯಸಿ ಬಂದಿರುವಳೊ ಎಂಬಂತೆಯೂ, ನೀಲಕಂಠನ ಕೊರಳಿನಲ್ಲಿರುವ ಕತ್ತಲೆ (ಕಪ್ಪು)ಯನ್ನು ಪರಿಹರಿಸಬೇಕೆಂಬ ತವಕದಿಂದ ಚಂದ್ರಮೂರ್ತಿಯು ಭೂಮಿಗೆ ಬಂದಿರುವುದೊ ಎಂಬಂತೆಯೂ ಆ ತರುಣಿಯ ರೂಪವು ಶೋಭಿಸುತ್ತಿತ್ತು. ೪೦. ಪರಮೇಶ್ವರನ ಅಟ್ಟಹಾಸದ ಕಾಂತಿಯು ಸ್ತ್ರೀರೂಪವನ್ನು ತಾಳಿ ಬಂದಿರುವಂತೆಯೂ, ಬ್ರಹ್ಮನ ಕೀರ್ತಿಯು ಲೋಕಗಳಲ್ಲೆಲ್ಲಾ ಸಂಚರಿಸಿ ಆಯಾಸದಿಂದ ಇಲ್ಲಿಗೆ ಬಂದು ವಿಶ್ರಮಿಸಿಕೊಳ್ಳುತ್ತಿರುವಂತೆಯೂ, ಕಲಿಯುಗವು ಧರ್ಮವನ್ನು ನಾಶಪಡಿಸಲಾಗಿ ಬಹಳ ದುಖದಿಂದ ವೇದಾದೇವತೆಯು ವನವಾಸಕ್ಕೆ ಬಂದಿರುವಂತೆಯೂ ಇರುವ ಆಶ್ಚರ್ಯವನ್ನುಂಟುಮಾಡುವ ಆ ದಿವ್ಯಸುಂದರಿಯು ರಾಜಕುಮಾರನ ಮನಸ್ಸಿಗೆ ಆನಂದವನ್ನುಂಟುಮಾಡಿದಳು. ೪೧. ಮುಂದೆ ಬರಲಿರುವ ಕೃತಯುಗದ ಸುಂದರವಾದ ಮೂಲಾಂಶವು ಸ್ತ್ರೀರೂಪವನ್ನು ತಾಳಿ ಬಂದಿರುವಂತೆಯೂ, ಪ್ರಕಾಶಮಾನವಾದ ಆದಿಶೇಷನ ಶರೀರಕಾಂತಿಯು ಸ್ತ್ರೀರೂಪದಿಂದ ಭೂಮಿಗೆ ಬಂದಿರುವಂತೆಯೂ ಇರುವ ಅವಳು ಬಹಳ ಮನೋಹರವಾಗಿದ್ದಳು. ಟಿ|| ಕೃತಯುಗವು ಪುಣ್ಯಮಯವಾದುದು. ಕವಿಸಮಯದಲ್ಲಿ ಪುಣ್ಯವು ಬಿಳುಪು. ಅದಕ್ಕೆ ಉಪಾದಾನಕಾರಣವಾದ ಅಂಶವೂ ಬಿಳುಪಾಗಿದೆ ಎಂಬ ಅಭಿಪ್ರಾಯದಿಂದ ವರ್ಣಿಸಿದ್ದಾನೆ. ೪೨. ರಾವಣನು ಕಿತ್ತುಹಾಕಿಬಿಟ್ಟಾನೆಂಬ ಭಯದಿಂದ ಕೈಲಾಸಾದೇವತೆಯು ಇಲ್ಲಿಗೆ ಬಂದು ನೆಲೆಸಿರುವಂತೆಯೂ ಬಲರಾಮನ ಶರೀರಕಾಂತಿಯು ಅವನು ಮಾಡುವ ಮದ್ಯಪಾನದ ಮದದಿಂದ ಉಂಟಾಗುವ ದೊಡ್ಡ ಒಲೆತಕ್ಕೆ ಹೆದರಿ ಸ್ತ್ರೀರೂಪದಿಂದ ಇಲ್ಲಿಗೆ ಬಂದಿರುವಂತೆಯೂ ಅವಳು ಕಾಣುತ್ತಿದ್ದಳು. ಟಿ|| ಬಲರಾಮನ ಶರೀರಕಾಂತಿಯು ಬಿಳುಪು. ೪೩. ದ್ವೀಪಾಂತರಗಳನ್ನು ನೋಡಬೇಕೆಂಬ ಕುತೂಹಲದಿಂದ ಶ್ವೇತದ್ವೀಪದೇವತೆಯು ಬಂದಿರುವಂತೆಯೂ, ಜಗತ್ತಿನಲ್ಲಿ ವ್ಯಾಪಿಸಿರುವ ಶುಕ್ಲಪಕ್ಷ ಪರಂಪರೆಯು ಮಹಿಳಾಕಾರವನ್ನು ತಾಳಿ ನಿಂತಿರುವಂತೆಯೂ ಅವಳು
ಕಡೆದರೊ ಶಂಖದಿಂ ತೆಗೆದರೋ ನವಮೌಕ್ತಿಕದಿಂ ಮೃಣಾಳದಿಂ
ಪಡೆದರೊ ದಂತದಿಂದೆಸೆಯೆ ಮಾಡಿದರೋ ರುಚಿರೋಲ್ವಲಾಂಗಮಂ
ಬಿಡದಮೃತಾಂಶುರಶ್ಮಿಗಳ ಕುಂಚಿಗೆಯಿಂದಮೆ ಕರ್ಚಿ ಪಾರದಂ
ದೊಡೆದರೊ ಪೇೞೆನಲ್ ಕರಮೆ ಕಣ್ಗೆಸೆದಿರ್ದುದು ರೂಪು ಕಾಂತೆಯಾ          ೪೪
 
ಪೊಳೆವ ರಜತಾಭ್ರಕದ್ಯುತಿ
ಗಳಿನಮೃತರಸಪ್ರವಾಹದಿಂದಭಿಷವಮ
ಗ್ಗಳಿಸೆ ತಳತಳಿಸಿ ತೊಳಗುವ
ಪಳುಕಿನ ಪುತ್ಥಳಿಕೆಯಂತೆ ಕರಮೆಸೆದಿರ್ದಳ್                                  ೪೫
ಪೊಳೆವೆಳನೇಸಱಂ ತೆಗೆದ ರಶ್ಮಿಗಳಂತೆ ಮಡಲ್ತು ಕಾಂತಿಯಂ
ತಳೆದೆಳಮಿಂಚಿನೊಳ್ದಳಿರ್ಗಳಂತೆ ಕವಲ್ತು ಮೃಗಾಂಕಮೌಳಿ ನಿ
ರ್ಮಳಪದಭಸ್ಮರೇಣುಗಳೆನಲ್ ನವಮಜ್ಜನ ವಾಕರಣಂಗಳಂ
ತಳೆದು ಪೆಗಲ್ವಂ ಬಳೆದು ರಂಜಿಸುಗುಂ ಜಡೆಗಳ್ ಮೃಗಾಕ್ಷಿಯಾ           ೪೬
ಶಿವನಾಮಾಂಕಿತಮಂ ರ
ತ್ನವಿರಚಿತಮನುತ್ತಮಾಂಗದೊಳ್ ಪಾದೂಯು
ಗ್ಮವನೆಸೆಯೆ ತಳೆದು ಭಕ್ತಿಯೆ
ಭವಸನ್ನಿಯಲ್ಲಿ ರೂಪುಗೊಂಡಂತಿರ್ದಳ್                 ೪೭
ತೊಳಗುವ ತಾರಾಚೂರ್ಣೋ
ಜ್ವಳ ಭಸಿತಲಲಾಮದಿಂದೆ ಪೆವೆರಸು ತಳ
ತ್ತಳಿಸುವ ಹೈಮಾಚಳಮೇ
ಖಳೆಯಂತಿರೆ ಕಾಂತೆ ಕಣ್ಗೆ ಕರಮೆಸೆದಿರ್ದಳ್             ೪೮
ಪಿರಿದೆನಿಪ ಭಕ್ತಿಭರದಿಂ
ದರಲ್ದು ಸಿರಿ ನೆಲಸಿತೋರ್ಪ ಕಣ್ಮಲರ್ಗಳ್ ನ
ಟ್ಟರೆ ಮಗುೞೆ ದೇವನಂ ಪುಂ
ಡರೀಕಮಾಲೆಗಳಿನರ್ಚಿಪಂತೆಸೆದಿರ್ದಳ್                    ೪೯
ಮನೋಹರಳಾಗಿದ್ದಳು. ೪೪. ಬೆಳ್ಳಗೆ ತಳತಳಿಸುವ ಅವಳ ಶರೀರವು ಶಂಖದಿಂದ ಕಡೆದು ಮಾಡಿರುವಂತೆಯೂ, ಹೊಸ ಮುತ್ತುಗಳಿಂದ ನಿರ್ಮಾಣಗೊಂಡಂತೆಯೂ, ತಾವರೆಯ ದಂಟುಗಳಿಂದ ನಿರ್ಮಿಸಲ್ಪಟ್ಟಂತೆಯೂ, ದಂತಗಳಿಂದ ಒಪ್ಪವಾಗಿ ಮಾಡಿರುವಂತೆಯೂ ಶೋಭಿಸುತ್ತಿತ್ತು. ಅಲ್ಲದೆ ಅವಳ ರೂಪು ಚಂದ್ರಕಿರಣಗಳೆಂಬ ಕುಂಚದಿಂದ ತೊಳೆದು ಪಾದರಸದಿಂದ ಲೇಪನಮಾಡಿರುವಂತೆಯೂ ಶೋಭಿಸುತ್ತಿತ್ತು. ೪೫. ಪ್ರಕಾಶಿಸುವ ಬೆಳ್ಳಿ ಮತ್ತು ಕಾಗೆಬಂಗಾರಗಳ ರಸಗಳಿಂದಲೂ ಅಮೃತರಸದ ಪ್ರವಾಹದಿಂದಲೂ ಸ್ನಾನ ಮಾಡಿಸಿದರೆ ತಳತಳಿಸಿ ಹೊಳೆಯುವ ಸಟಿಕದ ಬೊಂಬೆಯಂತೆ ಅವಳು ಚೆನ್ನಾಗಿ ಶೋಭಿಸುತ್ತಿದ್ದಳು. ೪೬. ಆ ತರುಣಿಯ ಜಡೆಗಳು ಹೊಳೆಯುವ ಬಾಲಸೂರ್ಯನ ಕಿರಣಗಳನ್ನು ಸಂಗ್ರಹಿಸಿ ಮಾಡಿರುವಂತೆ ಹರಡಿದ್ದುವು; ಹೊಸಹೊಸದಾಗಿ ಮೂಡುತ್ತಿರುವ ಮಿಂಚಿನ ದಳಗಳಂತೆ ಕೆಂಬಣ್ಣವನ್ನು ತಾಳಿ ಬೆಳೆದಿದ್ದುವು. ಹೀಗೆ ಹೆಗಲಿನವರೆಗೂ ಬೆಳೆದಿದ್ದ ಅವಳ ಜಡೆಗಳು ಮನೋಹರವಾಗಿದ್ದುವು. ಅವಳು ಆಗತಾನೆ ಸ್ನಾನ ಮಾಡಿದ್ದರಿಂದ ನೀರಿನ ಹನಿಗಳು ಅಲ್ಲಿ ಸೇರಿಕೊಂಡಿದ್ದುವು. ಅವು ನಮಸ್ಕಾರ ಮಾಡುವಾಗ ಅಂಟಿಕೊಂಡಿರುವ ಪರಮೇಶ್ವರನ ಪವಿತ್ರವಾದ ಪಾದಗಳ ವಿಭೂತಿಕಣಗಳಂತೆ ಶೋಭಿಸುತ್ತಿದ್ದುವು. ೪೭. ಅವಳು ಎರಡು ಶಿವಪಾದಪ್ರತಿಮೆಗಳನ್ನು ತಲೆಯಲ್ಲಿ ಧರಿಸಿದ್ದಳು. ಸಾಕ್ಷಾತ್ ಶಿವಭಕ್ತಿಯೇ ಸ್ತ್ರೀರೂಪವನ್ನು ಧರಿಸಿ ಬಂದಿರುವಂತೆ ಅವಳು ಪರಮೇಶ್ವರನ ಸನ್ನಿಧಾನದಲ್ಲಿ ಶೋಭಿಸುತ್ತಿದ್ದಳು. ೪೮. ಸೂರ್ಯನ ರಥದ ಕುದುರೆಗಳ ಗೊರಸುಗಳ ತುದಿಯಿಂದ ಹೊಡೆಯಲ್ಪಟ್ಟ ನಕ್ಷತ್ರಗಳ ಪುಡಿಯಂತಿರುವ, ವಿಭೂತಿಯಿಂದ ಕೂಡಿಕೊಂಡಿರುವ ಹಣೆಯುಳ್ಳ ಆ ಸುಂದರಿಯು ಚಂದ್ರನ ಕಳೆಯಿಂದ ತಳತಳಿಸುವ ಹಿಮಾಚಲದ ಮಧ್ಯಭಾಗದಂತೆ ಚಂದಗಾಣುತ್ತಿದ್ದಳು. ೪೯. ಮಿಗಿಲಾದ ಭಕ್ತಿಯ ಅತಿಶಯದಿಂದ ಅರಳಿರುವ ಮತ್ತು ಕಾಂತಿಗೆ ನೆಲೆಯಾಗಿರುವ ಅವಳ ಕಣ್ಣಿನ ನೋಟಗಳು ಆ ಶಿವಲಿಂಗದಲ್ಲೇ ನೆಟ್ಟಿರಲಾಗಿ, ಮತ್ತೆ ದೇವರನ್ನು ಬಿಳಿಯ ಕಮಲಗಳ ಮಾಲಿಕೆಯಿಂದ ಪೂಜಿಸುತ್ತಿರುವಂತೆ ಅವಳು

50-74/

ಮಹಾಶ್ವೇತೆಯ ಸಂದರ್ಶನ [50 to 74]
ರಸಮೊಸರ್ವಂತು ಪಾಡುತಿರೆ ಶುದ್ಧಮನೋಮಣಿದೀಪ್ತಿ ಪೊಣ್ಮಿ ರಾ
ಜಿಸಿದಪುದೋ ಸ್ತುತಿಪ್ರಕರನಿರ್ಮಳ ವರ್ಣಸಮೂಹಮೊತ್ತುಗೊಂ
ಡೆಸೆವುದೊ ಪೇೞೆನಲ್ ಪೊಳೆವ ದಂತಮರೀಚಿಗಳಿಂದಮೀಶ್ವರಂ
ಗೊಸೆದಭಿಷೇಕಮಂ ಮಗುೞೆ ಮಾಡುವವೊಲ್ ಬಗೆಗೊಪ್ಪಿ ತೋಱದಳ್          ೫೦
ವನರುಹನಾಭನಾಭಿಸಿತಪಂಕಜಬೀಜಮೊ ಪದ್ಮಗರ್ಭನಾ
ನನದೆ ಪೊದೞ್ದ ವೇದವಿಮಲಾಕ್ಷರಮಾಲೆಯೊ ಕೆಯ್ಯ ಸೋಂಕು ಪಾ
ವನತರಮೆಂದು ಸಪ್ತಮುನಿಮಂಡಲಮಿರ್ಪುದೊ ಬಂದ ಪೇೞೆನಲ್
ವನಿತೆಯ ಮೌಕ್ತಿಕಾಕ್ಷವಲಯಂ ಕೊರಲೊಳ್ ಕರಮೊಪ್ಪಿ ತೋಱುಗುಂ             ೫೧
ತೊಳಗುವ ಮೋಕ್ಷದ್ವಾರದ
ಕಳಸಂಗಳಿವೆನಿಸಿ ತೋರ್ಪ ಕುಚಯುಗದಿಂ ಕೋ
ಮಳೆ ಹಂಸಮಿಥುನದಿಂದಂ
ವಿಳಸಿತಮಾದಮರನದಿಯನನುಕರಿಸಿರ್ದಳ್                                           ೫೨
ಎಳವೆಯೊಳ್ಗದಿರ್ಗಳ್ ಬಂ
ದೆಳಸಿದವೀಶ್ವರನ ಸನ್ನಿಧಾನದೊಳೆಸೆವೀ
ಲಲಿತಾಂಗಿಯನೆಂಬಿನೆಗಂ
ಪೊಳೆಯುತ್ತಂ ಬ್ರಹ್ಮಸೂತ್ರಮೇನೊಪ್ಪಿದುದೋ                                           ೫೩
ಸತಿ ಪದ್ಮಾಸನದೊಳಿರ
ಲ್ಕತಿರುಚಿರೋತ್ತಾನ ಚರಣತಳರುಚಿಯಿಂ ಲೋ
ಹಿತಮಾದ ದುಗುಲದಿಂದಂ
ನಿತಂಬವಿಸ್ತಾರಮೇಂ ಮನಂಗೊಳಿಸಿದುದೋ                                                 ೫೪
ವ|| ಮತ್ತಂ ಹಾರಲತೆಯಂತೆ ಕಂಠಯೋಗ್ಯಮುಂ ಗ್ರಹಪಂಕ್ತಿಯಂತೆ ಧ್ರುವಪ್ರತಿಬದ್ಧಮುಂ ಮತ್ತಳಂತೆ ಘೂರ್ಣಿತಮಂದ್ರತಾರಮುಂ ಮೀಮಾಂಸೆಯಂತೆ ಭಾವನಾಬದ್ಧಮುಮಪ್ಪ ಗೀತೆಯಿಂ ವೀಣೆಯಂ ಬಾಜಿಸುತ್ತಿರ್ದಳಂತುಮಲ್ಲದೆಯುಂ
ಶೋಭಿಸುತ್ತಿದ್ದಳು. ಟಿ|| ಕವಿಸಮಯದಲ್ಲಿ ದೃಷ್ಟಿಯು ಬಿಳುಪು. ಆದ್ದರಿಂದ ಬಿಳಿಯ ಕಮಲವೆಂದು ವರ್ಣಿಸಿದ್ದಾನೆ. ಸಿರಿ ಅಂದರೆ ಕಾಂತಿ ಹಾಗೂ ಲಕ್ಷಿ ಯೆಂಬ ಅರ್ಥವೂ ಇದೆ. ಕಣ್ಣುಗಳು ಕಾಂತಿಗೆ ನೆಲೆಯಾಗಿವೆ. ಪುಂಡರೀಕವು ಲಕ್ಷಿ ಗೆ ನೆಲೆಯಾಗಿದೆ. ಹೀಗೆ ಕಣ್ಣೂ ಬಿಳುಪಾಗಿದೆ. ಪುಂಡರೀಕವೂ ಬಿಳುಪಾಗಿದೆ. ಎರಡೂ ಸಿರಿಗೆ ನೆಲೆಯಾಗಿವೆ. ಆದ್ದರಿಂದ ಹೋಲಿಕೆಯು ಒಪ್ಪುತ್ತದೆ.
೫೦. ಅವಳು ರಸವು ಹರಿಯುವಂತೆ ಹಾಡುತ್ತಿದ್ದಳು. ಆಗ ಅವಳ ಶುದ್ಧವಾದ ಮನಸ್ಸೆಂಬ ರತ್ನದ ಬೆಳಕು ಹೊರಹೊಮ್ಮಿ ಪ್ರಕಾಶಿಸುತ್ತಿರುವಂತೆಯೂ, ಶಿವಸ್ತೋತ್ರಗಳ ನಿರ್ಮಲವಾದ ಅಕ್ಷರಗಳು ಒಟ್ಟುಸೇರಿ ಶೋಭಿಸುತ್ತಿರುವಂತೆಯೂ ಪ್ರಕಾಶಿಸುವ ಹಲ್ಲುಗಳ ಕಾಂತಿಯಿಂದ ಪರಮೇಶ್ವರನ ಲಿಂಗಕ್ಕೆ ಮತ್ತೊಮ್ಮೆ ಭಕ್ತಿಯಿಂದ ಅಭಿಷೇಕವನ್ನು ಮಾಡುತ್ತಿರುವಂತೆ ಅವಳು ಮನೋಹರವಾಗಿ ಕಾಣುತ್ತಿದ್ದಳು. ೫೧. ಶ್ರೀಮನ್ನಾರಾಯಣನ ಹೊಕ್ಕುಳಲ್ಲಿ ಬೆಳೆದಿರುವ ಬಿಳಿದಾವರೆಯ ಬೀಜದಂತೆಯೂ, ಬ್ರಹ್ಮನ ಮುಖಗಳಿಂದ ಹೊರಗೆ ಬರುತ್ತಿರುವ ಸ್ವಚ್ಛವಾದ ವೇದಾಕ್ಷರಮಾಲಿಕೆಯೆಂಬಂತೆಯೂ, ಇವಳು ಕೈಯಿಂದ ಮುಟ್ಟಿದರೆ ಪವಿತ್ರತೆಯುಂಟಾಗುವುದೆಂದು ಭಾವಿಸಿ ಸಪ್ತರ್ಷಿಮಂಡಲಾಂತರ್ಗತ ನಕ್ಷತ್ರಗಳು ಈ ರೂಪವನ್ನು ತಾಳಿ ಬಂದಿರುವಂತೆಯೂ ಇರುವ ಮುತ್ತಿನ ಜಪಸರವು ಅವಳ ಕೊರಳಲ್ಲಿ ಬಹಳ ಚೆನ್ನಾಗಿ ತೋರುತ್ತಿತ್ತು. ೫೨. ಮೋಕ್ಷವೆಂಬ ಪಟ್ಟಣದ ಹೆಬ್ಬಾಗಿಲಿನಲ್ಲಿ ಪ್ರಕಾಶಿಸುವ ಕಳಶಗಳಂತಿರುವ ಕುಚದ್ವಯದಿಂದ ಶೋಭಿಸುವ ಆ ಕೋಮಲೆಯು ಹಂಸಯುಗಳದಿಂದ ಶೋಭಿಸುವ ಗಂಗಾನದಿಗೆ ಸರಿಸಮಾನಳಂತಿದ್ದಳು. ೫೩. ಅವಳ ಕೊರಳಿನಲ್ಲಿ ಯಜ್ಞೋಪವೀತವು ಪ್ರಕಾಶಮಾನವಾಗಿ ಶೋಭಿಸುತ್ತಿತ್ತು. ಅದು ಬಾಲಚಂದ್ರನ ಒಳ್ಳೆಯ ಕಿರಣಗಳು ಬಂದು ಪರಮೇಶ್ವರನ ಸನ್ನಿಧಾನದಲ್ಲಿ ಶೋಭಿಸುವ ಈ ಕೋಮಲಾಂಗಿಯನ್ನು ಆಶ್ರಯಿಸಿಕೊಂಡಿವೆ ಎಂಬಂತೆ ಕಾಣುತ್ತಿತ್ತು. ೫೪. ಆ ಮಹಿಳೆಯು ಪದ್ಮಾಸನದಲ್ಲಿ ಮಂಡಿಸಿದ್ದಳು. ಮೇಲುಮುಖವಾಗಿದ್ದ ಬಹಳ ರಮಣೀಯವಾದ ಅಂಗಾಲಿನ ಕಾಂತಿಯಿಂದ ಅವಳು ಉಟ್ಟಿದ್ದ ಬಿಳಿಯ ರೇಷ್ಮೆಸೀರೆಯು ಕೆಂಬಣ್ಣವನ್ನು ತಾಳಿದ್ದಿತು. ಇದರಿಂದ ಅವಳ ಪಿರ್ರೆಗಳು ಬಹಳ ಮನೋಹರವಾಗಿ ಕಾಣುತ್ತಿದ್ದುವು. ವ|| ಮತ್ತು ಅವಳು ಮುತ್ತಿನಸರದಂತೆ “ಕಂಠಯೋಗ್ಯವಾದ” (೧. ದನಿಗೆ ಯೋಗ್ಯವಾದ, ೨. ಕೊರಳಿಗೆ ಯೋಗ್ಯವಾದ) ನಕ್ಷತ್ರಪಂಕ್ತಿಯನ್ನು “ಧ್ರುವಪ್ರತಿಬದ್ಧವಾದ”
(೧. ಧ್ರುವನೆಂಬ ತಾಳವಿಶೇಷದಿಂದ ಕೂಡಿಕೊಂಡಿರುವ, ೨. ಧ್ರುವನಕ್ಷತ್ರದಿಂದ ಕೂಡಿಕೊಂಡಿರುವ) ಮದವೇರಿದಳವಂತೆ “ಘೂರ್ಣಿತ
ಪಳುಕಿನ ಭಿತ್ತಿಗಳೊಳ್ ಮಾ
ರ್ತೊಳಗುವ ನಿಜತನುಗಳಿಂದೆ ತನ್ನಂದದ ಕೋ
ಮಳೆಯರ್ವೆರಸೀಶನ ಪದ
ನಳಿನಮನಾರಾಪಂತೆ ಸತಿ ಸೊಗಯಿಸಿದಳ್                  ೫೫
ಒದವಿದ ಭಕ್ತಿಯಿನೀಶನ
ಹೃದಯದೊಳಿರ್ದಪಳೆನಲ್ಕೆ ನವಮೌಕ್ತಿಕಲಿಂ
ಗದ ನಡುವೆ ರೂಪು ಮಾರ್ತೊಳ
ಗಿದುದೆತ್ತಂ ವಿಮಲ ಕಮಲದಳಲೋಚನೆಯಾ                 ೫೬
ದಿವಿಜತೆಯಿಂ ದಿವಸಂಗಳ
ಪವಣಱಯಲ್ ಬಾರದಾದೊಡಂ ಸೊಗಯಿಸಿ ತೋ
ರ್ಪವಯವದಿಂದಂ ಪದಿನೆ
ಣ್ಬರಿಸದಾಕೃತಿಯಿನಬ್ಜಮುಖಿ ಕಣ್ಗೆಸೆದಳ್                                ೫೭
ವ|| ಅಂತು ವಿರೂಪಾಕ್ಷದೇವರನಾರಾಸುತ್ತುಮಿರ್ದ
ಅತಿಗಂಭೀರೆಯನೂರ್ಜಿತ
ಮತಿಯಂ ನಿರ್ಮಳೆಯನಮಳಧೈರ್ಯಾದಿಗುಣಾ
ನ್ವಿತೆಯಂ ದೃಢಪಾಶುಪತ
ವ್ರತೆಯಂ ಕನ್ಯಕೆಯನಂದು ಕಂಡಂ ಕ್ಷಿತಿಪಂ                     ೫೮
ವ || ಅಂತು ಕಂಡವನಿತಳಕ್ಕವತರಿಸಿ ತುರಂಗಮನೊಂದು ತರುಶಾಖೆಯೊಳ್ ಕಟ್ಟಿ ಭಗವದಿಂದುಮೌಳಿಯ ಪುರೋಭಾಗದೊಳ್ ನಿಂದು ಪೊಡಮಟ್ಟು ದಿವ್ಯಕಾಂತೆಯ ರೂಪ ಸಂಪತ್ತಿಗಂ ಕಾಂತಿಗಮುಪಶಾಂತಿಗಂ ವಿಸ್ಮಯಂಬಟ್ಟು ನೋಡುತ್ತಮಿರ್ದು
ಕಿನ್ನರಯುಗ್ಮಮೆತ್ತ ಮನಮೆತ್ತ ಸರೋರುಹಷಂಡಮೆತ್ತ ಗೀ
ತಂ ನಯದಿಂದ ಬಂದೆಸೆವುದೆತ್ತ ಭವಾಲಯಮೆತ್ತ ಭೋಂಕನೀ
ಕನ್ನೆಯ ಕಾಣ್ಕೆಯೆತ್ತ ಮನುಜಂಗೆನಗೆಂದು ನರೇಂದ್ರನಂದನಂ
ತನ್ನೊಳೆ ತಾನು ವಿಸ್ಮಯದೆ ಭಾವಿಸುತಿರ್ದನದೊಂದು ಜಾವಮಂ          ೫೯
ಮಂದ್ರತಾರ”ವಾದ (೧. ಸುತ್ತಲೂ ಹರಡಿರುವ ಮೃದುವಾದ ಮತ್ತು ದೀರ್ಘವಾದ ಸ್ವರವುಳ್ಳ, ೨. ಮದೋದ್ರೇಕದಿಂದ ತಿರುಗುತ್ತಿರುವ ಮಂದವಾದ ಕಣ್ಣುಗುಡ್ಡೆಯುಳ್ಳ) ಪೂರ್ವಮೀಮಾಂಸಶಾಸ್ತ್ರದಂತೆ “ಭಾವನಾಬದ್ಧ”ವಾದ (೧. ಮೂರ್ಛನೆಗಳಿಂದ ಕೂಡಿಕೊಂಡಿರುವ, ೨. ಶಾಬ್ದೀ, ಆರ್ಥೀ ಎಂಬ ಎರಡು ಬಗೆಯ ಭಾವನೆಗಳಿಂದ (ವ್ಯಾಪಾರಗಳಿಂದ) ಕೂಡಿಕೊಂಡಿರುವ) ಗೀತೆಯಿಂದ ವೀಣೆಯನ್ನು ಬಾರಿಸುತ್ತಿದ್ದಳು. ಅದಲ್ಲದೆ ೫೫. ಸಟಿಕಶಿಲಾಮಯವಾದ ಗೋಡೆಗಳಲ್ಲಿ ಅವಳ ಶರೀರವು ಪ್ರತಿಫಲಿಸಿ ಅನೇಕವಾಗಿ ಕಾಣುತ್ತಿತ್ತು. ಇದರಿಂದ ಅವಳು ತನ್ನಂತೆಯೆ ಇರುವ ಅನೇಕ ಮಹಿಳೆಯರೊಂದಿಗೆ ಸೇರಿ ಪರಮೇಶ್ವರನ ಪಾದಕಮಲಗಳನ್ನು ಪೂಜಿಸುತ್ತಿರುವಂತೆ ಶೋಭಿಸುತ್ತಿದ್ದಳು. ೫೬. ನಿರ್ಮಲವಾದ ಕಮಲದ ಎಸಳುಗಳಂತೆ ಕಣ್ಣುಳ್ಳ ಆ ಸುಂದರಿಯ ಆಕಾರವು ಹೊಸಮುತ್ತಿನ ಆ ಶಿವಲಿಂಗದ ಮಧ್ಯದಲ್ಲಿ ಪ್ರತಿಬಿಂಬಿಸಿದ್ದಳು. ಇದರಿಂದ ಅವಳು ಅತಿಶಯವಾದ ಭಕ್ತಿಯಿಂದ ಪರಮೇಶ್ವರನ ಹೃದಯವನ್ನೇ ಪ್ರವೇಶಿಸಿರುವಳೋ ಎಂಬಂತೆ ಕಾಣುತ್ತಿದ್ದಳು. ೫೭. ದೇವಜಾತಿಯಲ್ಲಿ ಹುಟ್ಟಿದವಳಾದುದರಿಂದ ಅವಳ ವಯಸ್ಸು ಇಷ್ಟೆ ಎಂದು ಹೇಳಲು ಆಗುವಂತಿರಲಿಲ್ಲ. ಆದರೂ ಮನೋಹರವಾಗಿ ತೋರುವ ಅಂಗಗಳಿಂದ ಹದಿನೆಂಟು ವರ್ಷದವಳಿರಬಹುದೆಂದು ಹೇಳಬಹುದಾದ ಆಕಾರದಿಂದ ಆ ತಾವರೆಮೊಗದ ಸುಂದರಿಯು ಕಂಗೊಳಿಸುತ್ತಿದ್ದಳು. ವ|| ಹೀಗೆ ವಿರೂಪಾಕ್ಷಲಿಂಗವನ್ನು ಪೂಜಿಸುತ್ತಿದ್ದ ೫೮. ಬಹಳ ಗಂಭೀರಸ್ವಭಾವದ ಸ್ಥಿರಬುದ್ಧಿಯುಳ್ಳ, ಪವಿತ್ರಳಾದ ಕುಂದಿಲ್ಲದ ಧೈರ್ಯಾದಿಗುಣಗಳಿಂದ ಕೂಡಿಕೊಂಡಿರುವ, ದೃಢವಾದ ಪಾಶುಪತವ್ರತವನ್ನು ತಾಳಿರುವ ಆ ದಿವ್ಯಕನ್ನಿಕೆಯನ್ನು ರಾಜಕುಮಾರನು ನೋಡಿದನು. ವ|| ಹೀಗೆ ನೋಡಿ ನೆಲಕ್ಕೆ ಇಳಿದು ಕುದುರೆಯನ್ನು ಒಂದು ಮರದ ಕೊಂಬೆಗೆ ಕಟ್ಟಿ, ಚಂದ್ರಮೌಳೀಶ್ವರನ ಮುಂದೆ ನಿಂತು ನಮಸ್ಕರಿಸಿ, ಆ ದಿವ್ಯವನಿತೆಯ ರೂಪಸಂಪತ್ತನ್ನೂ ಕಾಂತಿಯನ್ನೂ ಶಾಂತಿಯನ್ನೂ ಕಂಡು ಆಶ್ಚರ್ಯಪಟ್ಟು ನೋಡುತ್ತಿದ್ದು, ೫೯. ಕುದುರೆ ಮೊಗದವರ ಆ ಜೋಡಿಯೆಲ್ಲಿ! ಈ ಕಾಡೆಲ್ಲಿ! ತಾವರೆಗೊಳವೆಲ್ಲಿ! ಮಧುರವಾದ ಸಂಗೀತವು ಕೇಳಿಬರುವುದೆಲ್ಲಿ! ಈ ಶಿವಾಲಯವೆಲ್ಲಿ! ಈ ಹುಡುಗಿಯನ್ನು ಕಾಣುವುದೆಲ್ಲಿ! ಮನುಷ್ಯನಾದ ನನಗೆ ಇದೆಲ್ಲ ಹೇಗೆ ಒದಗಿ
ವ|| ಅಂತು ಭಾವಿಸುತ್ತಮಿರ್ದು
ಮನುಜನನೆನ್ನನೀಕ್ಷಿಸಿ ಭವಾದ್ರಿಯನೇಱದೆ ನಾಡೆ ನೋಡಿ ತೊ
ಟ್ಟನೆ ಕೊಳೆ ಮಾಯವಾಗದೆ ನಭಕ್ಕೊಗೆದಾಗಳೆ ಪೋಗದಿರ್ದೊಡೊ
ಯ್ಯನೆ ಬೆಸಗೊಳ್ವೆನಾರ್ಗೆ ಸತಿ ನೀಂ ಪೆಸರೇಂ ನಿನಗಿಂತು ತೋರ್ಪ ಜ
ವ್ವನದೊಳಗೀ ತಪಕ್ಕೆ ಗುಱಮಾಡಿಸಿದುಬ್ಬೆಗಮಾವುದೆಂಬುದಂ                ೬೦
ವ|| ಎಂದು ಭಾವಿಸುತ್ತಮಾ ರಮಣೀಯ ದೇವಾಯತನ ನೂತ್ನಸ್ತಂಭವಂ ನೆಮ್ಮಿನಿಂದಿರ್ದು ತದಂಗನಾ ಗೀತಾವಸಾನಸಮಯಮಂ ಪಾರುತ್ತಮಿರ್ಪುದುಂ
ಮೃದುಮಧುರ ವಲ್ಲಕೀಗೇ
ಯದ ದನಿ ಮಾಣಲ್ಕೆ ಗೀತದವಸಾನದೊಳು
ನ್ಮದ ಮಧುಕರಸ್ವನಂ ಮಾ
ಣ್ದಿದ ಕುಮುದಿನಿಯಂತೆ ಕಾಂತೆ ಕಣ್ಗೆಸೆದಿರ್ದಳ್                                   ೬೧
ವ|| ಅನಂತರಮಾ ತ್ರೈಲೋಕ್ಯರಕ್ಷಾಮಣಿಯಂ ಪ್ರದಕ್ಷಿಣೀಕರಣಪೂರ್ವಕಂ ನಮಸ್ಕರಿಸಿ
ಒಸೆದಾಶ್ವಾಸಿಸುವಂತೆ ಪುಣ್ಯತತಿಯಿಂದಂ ಮುಟ್ಟುವಂತಚ್ಛತೀ
ರ್ಥಸಮೂಹಾಂಬುಗಳಿಂದವಂದಭಿಷವಂ ಮಾೞ್ಪಂತೆ ಪೂತತ್ವಮಂ
ಪಸರಿಪ್ಪಂತೆ ಬರಂಗಳಂ ಪದಪಿನಿಂದೀವಂತೆ ದೃಕ್ತೃಪ್ತಿ ರಾ
ಜಿಸೆ ದಿವ್ಯಾಂಗನೆ ನೋಡಿದಳ್ ತಗುಳ್ದು ಚಂದ್ರಾಪೀಡಭೂಪಾಲನಂ       ೬೨
ಸ್ವಾಗತಮೇ ನಿನಗೆ ಮಹಾ
ಭಾಗನೆ ಮದ್ಭೂಮಿಗೆಂತು ಬಂದಯ್ ನೀನ
ಭ್ಯಾಗತನಾಗಲ್ವೇೞ್ಕೆಂ
ದಾಗಳ್ ನೃಪಸುತನನೞ್ಕಱಂ ಸತಿ ನುಡಿದಳ್                                 ೬೩
ವ|| ಅಂತು ನುಡಿದನಿತಳೆ ಕೃತಾರ್ಥನಾದೆನೆಂದು ಬಗೆಯುತ್ತಂ ದೇವಿಯರ್ ಬೆಸಸಿದಂತೆಗೆಯ್ವೆನೆಂದು ಆ ಕಾಂತೆಯ ಬೆಂಬೞವಿಡಿದು ನಡೆವ ಶಿಷ್ಯನಂತೆ ಪೋಗೆವೋಗೆ ಕಿಱದಂತರದೊಳ್
ಬಿಟ್ಟಿತು! ಎಂಬುದಾಗಿ ಆ ರಾಜಕುಮಾರನು ತನ್ನಲ್ಲಿಯೆ ತಾನು ಆಶ್ಚರ್ಯದಿಂದ ಸ್ವಲ್ಪ ಹೊತ್ತು ಆಲೋಚಿಸುತ್ತಿದ್ದನು. ವ|| ಹೀಗೆ ಆಲೋಚಿಸುತ್ತಿದ್ದು ೬೦. ಮನುಷ್ಯನಾದ ನನ್ನನ್ನು ನೋಡಿ ನಾನು ವಿಚಾರಿಸುವುದಕ್ಕೆ ಮೊದಲೇ ತಟ್ಟನೆ ಕೈಲಾಸಪರ್ವತವನ್ನೇರಿ ಹೋಗದಿದ್ದರೆ ಹಾಗೂ ಮಾಯವಾಗದಿದ್ದರೆ ಆಕಾಶಕ್ಕೆ ಹಾರಿಹೋಗದಿದ್ದರೆ ಮೆಲ್ಲನೆ ಎಲೌ ಮಹಿಳೆಯೆ ನೀನು ಯಾರು? ನಿನ್ನ ಹೆಸರೇನು? ಈ ಹೊಸ ಹರಯದಲ್ಲಿಯೆ ಈ ರೀತಿ ನಿನ್ನನ್ನು ತಪಸ್ಸಿಗೆ ಗುರಿಮಾಡಿದ ಮನೋವ್ಯಥೆಯಾದರೂ ಯಾವುದೆಂದು ಕೇಳುತ್ತೇನೆ. ವ|| ಎಂದು ಆಲೋಚಿಸುತ್ತ ಆ ಸುಂದರವಾದ ದೇವಸ್ಥಾನದ ಹೊಸದಾಗಿ ಕಾಣುತ್ತಿರುವ ಕಂಭವನ್ನು ಒರಗಿಕೊಂಡು ನಿಂತು, ಅವಳ ಸಂಗೀತವು ಮುಗಿಯುವ ಕಾಲವನ್ನು ನೋಡುತ್ತ ಇರಲಾಗಿ, ೬೧. ಸಂಗೀತವು ಮುಗಿಯಿತು. ಹೀಗೆ ಮೃದುವಾಗಿಯೂ ಮಧುರವಾಗಿಯೂ ಇರುವ ವೀಣೆಯ ದನಿಯು ನಿಲ್ಲಲಾಗಿ ಆ ಸುಂದರಿಯು ಮದಿಸಿದ ದುಂಬಿಗಳ ಗುಂಜಾರವವು ನಿಂತ ಕನ್ನೆ ದಿಲೆ ಬಳ್ಳಿಯಂತೆ ಮನೋಹರವಾಗಿದ್ದಳು. ವ|| ಬಳಿಕ ಅವಳು ತ್ರಿಲೋಕರಕ್ಷಕನಾದ ಪರಮಾತ್ಮನಿಗೆ ಪ್ರದಕ್ಷಿಣಪೂರ್ವಕವಾಗಿ ನಮಸ್ಕರಿಸಿ, ೬೨. ಆತ್ಮೀಯತೆಯಿಂದ ಸಮಾಧಾನಮಾಡುವಂತೆಯೂ, ಪುಣ್ಯಸಮೂಹದಿಂದ ಸ್ಪರ್ಶಮಾಡುವಂತೆಯೂ, ನಿರ್ಮಲವಾದ ತೀರ್ಥೋದಕಗಳಿಂದ ಸ್ನಾನ ಮಾಡಿಸುವಂತೆಯೂ, ಪವಿತ್ರತೆಯನ್ನುಂಟು ಮಾಡುವಂತೆಯೂ, ಸಂತೋಷದಿಂದ ವರಗಳನ್ನು ಕೊಡುವಂತೆಯೂ ನೇತ್ರಾನಂದವು ಸ್ಪಷ್ಟವಾಗಿ ವಿರಾಜಿಸುತ್ತಿರಲು ಆ ದಿವ್ಯಾಂಗನೆಯು ಚಂದ್ರಾಪೀಡನನ್ನು ನೋಡಿದಳು.
೬೩. “ಶ್ರೀಯುತನೆ, ನಿನಗೆ ಸ್ವಾಗತ. ನನ್ನ ಈ ಸ್ಥಳಕ್ಕೆ ಹೇಗೆ ಬಂದೆ? ಇಂದು ನೀನು ನನ್ನ ಅತಿಥಿಯಾಗಬೇಕು” ಎಂದು ಮಹಿಳೆಯು ಆಗ ರಾಜಪುತ್ರನಿಗೆ ಸ್ನೇಹದಿಂದ ಹೇಳಿದಳು. ವ|| ಅಷ್ಟು ಹೇಳಿದ ಮಾತ್ರದಿಂದಲೆ ಕೃತಾರ್ಥನಾದೆನೆಂದು ಭಾವಿಸುತ್ತ “ಪೂಜ್ಯರು
ಕಾಲದ ಮರ್ವು ಪರ್ವಿದವೊಲಿರ್ದ ತಮಾಲವನಂಗಳಿಂದೆ ಭೃಂ
ಗಾಳಿಯ ಗಾವರಂ ಪುದಿದ ಪುಷ್ಪಲತಾಗೃಹದಿಂದೆ ಚಂದ್ರಿಕಾ
ಜಾಲದವೊಲ್ ಕೆಲಂಬಿಡಿದು ಭೋರ್ಗರೆಯಲ್ ಸುರಿತರ್ಪ ನಿರ್ಝರಾ
ಸಾಲನ ಶೀಕರಪ್ರಸರದಿಂದೆಸೆದತ್ತು ಬೃಹದ್ಗುಹಾಂಗಣಂ                      ೬೪
 
ವ|| ಅಂತಾ ಗುಹಾಂಗಣದ ಮುಂದೆ ನಿಂದು ನೋೞ್ಪಲ್ಲಿ
ಅದು ಸುರಭೂಜವಲ್ಕವಸನದ್ವಯಮಂತದು ದಂಡಮಲ್ಲಿ ನೇ
ಲಿದುದದು ಜೋಗವಟ್ಟಿಗೆ ಕಮಂಡಲಮಂತದು ಭಸ್ಮಶಯ್ಮೆಯಂ
ತದು ಶಶಿಮಂಡಲಾಕೃತಿವೊಲಿರ್ದುದು ಶಂಖದ ಪಾತ್ರೆಯೆಂದು ನೋ
ಡಿದನತಿವಿಸ್ಮಯಂಬೆರಸು ತಗ್ಗುಹೆಯಂ ನೃಪರೂಪಚಂದ್ರಮಂ                 ೬೫
ವ|| ಅನಂತರಮಾ ದಿವ್ಯತಪಸ್ವಿನಿ ಮಾೞ್ಪತಿಥಿಪೂಜೆಯಂ ವಿನಯಪುರಸ್ಸರಂ ಕೆಯ್ಕೊಂಡು ದರ್ಭಾಸನದೊಳ್ ಕುಳ್ಳಿರಲಾ ನಿತಂಬಿನಿ
ರಕ್ಷಾಂಕಿತ ತನು ಮೆಲ್ಲನೆ
ವೃಕ್ಷಂಗಳ ಕೆಳಗೆ ಪೋಗಿ ನಿಂದಿರ್ದಾಗಳ್
ಭಿಕ್ಷಾಂದೇಹಿಯೆನಲ್ಕಂ
ತಾಕ್ಷಣದೊಳ್ ತೀವಿದತ್ತು ಭಿಕ್ಷಾಪಾತ್ರಂ                                      ೬೬
ವ|| ಅಂತು ತೀವಿದ ಭಿಕ್ಷಾಪಾತ್ರದ ಪಣಲಂಗಳಂ ತಂದುಕುಡೆ ನಿರ್ಝರಜಲಂಗಳೊಳ್ ಮಿಂದು ಅಮೃತರಸಾಸ್ವಾದಂಗಳಪ್ಪ ತತಲಗಳಂ ಮೆಲ್ದು ನೀರಂ ಕುಡಿದೊಂದುದೆಸೆ ತೊಲಗಿರ್ಪುದುಮಾ ಕನ್ನಿಕೆಯುಂ ಕೃತಫಲಜಲಾಹಾರೆಯಾಗಿ ಬಂದೊಂದು ಶಿಲಾತಳದೊಳ್ ಕುಳ್ಳಿರ್ದು ನೋಡುತ್ತುಮಿರ್ಪುದುಮಾ ಗಾಂಭೀರ್ಯರತ್ನಾಕರನುಮನತಿದೂರಮಪ್ಪ ಶಿಲಾತಲದೊಳ್ ವಿಶ್ರಮಿಸಿ ತನ್ನ ಬಂದ ವೃತ್ತಾಂತ ಮನೆಲ್ಲಮಂ ನೆಯೆ ಪೇೞ್ದು ಮತ್ತಮಾ ದಿವ್ಯಕಾಂತೆಯನಿಂತೆಂದಂ
ಪಿರಿದೆನಿಸಿರ್ದ ನಿಮ್ಮಯ ಪ್ರಸಾದಮನಾಂ ಪಡೆದೊಂದು ಗರ್ವದಿಂ
ಪರಿಚಿತನಂತೆ ಬಿನ್ನವಿಸಲುಂ ಬಗೆದಂದಪೆನಂತುಟಲ್ತೆ ಬಿ
ತ್ತರಿಪೊಡರರಪ್ಪ ಮನುಜರ್ ಪ್ರಭುಗಳ್ ದಯೆಯಿಂದೆ ತಮ್ಮನಾ
ದರಿಸಿದೊಡಾಗಳೇ ಗೞಪಲ್ ಬಗೆದರ್ಪುದಿದಾವ ವಿಸ್ಮಯಂ                 ೬೭
ಅಪ್ಪಣೆ ಮಾಡಿದಂತೆಯೆ ಆಗಲಿ” ಎಂದು ಅವಳನ್ನು ಶಿಷ್ಯನಂತೆ ಹಿಂಬಾಲಿಸಿ ಹೋಗುತ್ತಿರಲಾಗಿ ಸ್ವಲ್ಪ ದೂರದಲ್ಲಿ ೬೪. ಹಗಲಿನಲ್ಲೂ ರಾತ್ರಿಯ ಕತ್ತಲು ಹರಡಿದಂತಿರುವ ಹೊಂಗೆಮರದ ಗುಂಪುಗಳಿಂದಲೂ, ದುಂಬಿಗಳ ಧ್ವನಿಯಿಂದ ಕೂಡಿಕೊಂಡಿರುವ ಪುಷ್ಪಭರಿತವಾದ ಬಳ್ಳಿಮನೆಗಳಿಂದಲೂ, ಬೆಳದಿಂಗಳಿನ ಪ್ರಸಾರದಂತೆ ತಂಪನ್ನು ಪಡೆದು ಭೋರ್ಗರೆಯುತ್ತಾ ಸುರಿಯುತ್ತಿರುವ ಝರಿಗಳ ಬಂಡೆಗಳ ಮೇಲೆ ಬೀಳುವುದರಿಂದ ಉಂಟಾದ ತುಂತುರಗಳ ಸಮೂಹದಿಂದಲೂ ಕೂಡಿಕೊಂಡಿರುವ ದೊಡ್ಡ ಗುಹಾಪ್ರದೇಶವು ಶೋಭಿಸುತ್ತಿತ್ತು. ವ|| ಹಾಗೆ ಆ ಗುಹಾಂಗಣದ ಮುಂದೆ ನಿಂತು ನೋಡುತ್ತಿರಲಾಗಿ, ೬೫. ಅಲ್ಲಿ ಒಂದು ಕಡೆ ಕಲ್ಪವೃಕ್ಷದಿಂದ ಉತ್ಪನ್ನವಾದ ನಾರುಮಡಿಯ ಜೊತೆ, ಮತ್ತೊಂದು ಕಡೆ ಯೋಗದಂಡ, ಇನ್ನೊಂದು ಕಡೆ ನೇತುಹಾಕಿರುವ ಯೋಗಪಟ್ಟಿಕೆ, ಒಂದು ಕಡೆ ಕಮಂಡಲು, ಮತ್ತೊಂದು ಕಡೆ ಭಸ್ಮಶಯನ, ಇನ್ನೊಂದು ಕಡೆ ಚಂದ್ರಮಂಡಲದಂತಿರುವ ಶಂಖದಿಂದ ಮಾಡಿದ ಭಿಕ್ಷಾಪಾತ್ರೆ. ಇವೆಲ್ಲ ಇರುವ ಆ ಗುಹೆಯನ್ನು ಚಂದ್ರಾಪೀಡನು ಬಹಳ ಆಶ್ಚರ್ಯದಿಂದ ನೋಡಿದನು. ವ|| ಬಳಿಕ ಆ ದಿವ್ಯಯೋಗಿನಿಯು ಮಾಡಿದ ಅತಿಥಿ ಸತ್ಕಾರವನ್ನು ವಿನಯಪೂರ್ವಕವಾಗಿ ಸ್ವೀಕರಿಸಿ ದರ್ಭಾಸನದಲ್ಲಿ ಕುಳಿತುಕೊಂಡಿರಲಾಗಿ ಆಕೆಯು ೬೬. ವಿಭೂತಿಧಾರಣೆಯಿಂದ ಶೋಭಿಸುವ ಶರೀರವುಳ್ಳ ಆ ತಪಸ್ವಿನಿಯು ಮೆಲ್ಲನೆ ಮರಗಳ ಕೆಳಗೆ ಹೋಗಿ ನಿಂತುಕೊಂಡು “ಭಿಕ್ಷಾಂ ದೇಹಿ” (ಭಿಕ್ಷೆಯನ್ನು ಕೊಡು) ಎಂದು ಹೇಳಿದಳು. ಕೂಡಲೆ ಭಿಕ್ಷಾಪಾತ್ರೆಯು ಹಣ್ಣುಗಳಿಂದ ತುಂಬಿಹೋಯಿತು! ವ|| ಹಾಗೆ ತುಂಬಿದ ಭಿಕ್ಷಾಪಾತ್ರೆಯ ಹಣ್ಣುಗಳನ್ನು ತಂದು ಕೊಡಲಾಗಿ, ಝರಿಯ ನೀರಿನಲ್ಲಿ ಸ್ನಾನಮಾಡಿ ಅಮೃತರಸದಂತೆ ಬಹಳ ರುಚಿಯಾಗಿರುವ ಆ ಹಣ್ಣುಗಳನ್ನು ತಿಂದು ನೀರನ್ನು ಕುಡಿದು ಹಸಿವನ್ನು ಪರಿಹರಿಸಿಕೊಂಡನು. ಅಷ್ಟರಲ್ಲಿ ಆ ಕನ್ನಿಕೆಯು ಹಣ್ಣು ತಿಂದು, ನೀರು ಕುಡಿದು ಬಂದು ಒಂದು ಹಾಸರೆಗಲ್ಲಿನ ಮೇಲೆ ಕುಳಿತುಕೊಂಡು ನೋಡುತ್ತಿದ್ದಳು. ಆಗ ಗಾಂಭೀರ್ಯಗುಣಕ್ಕೆ ಸಮುದ್ರದಂತಿರುವ ಚಂದ್ರಾಪೀಡನು ಸಮೀಪದಲ್ಲಿರುವ ಹಾಸರೆಗಲ್ಲಿನ ಮೇಲೆ ವಿಶ್ರಮಿಸಿಕೊಳ್ಳುತ್ತಾ ತಾನು ಇಲ್ಲಿಗೆ ಬಂದ ಬಗೆಯನ್ನೆಲ್ಲಾ ವಿಸ್ತಾರವಾಗಿ ಹೇಳಿ ಮತ್ತೆ ಆ ದಿವ್ಯಾಂಗನೆಯನ್ನು ಕುರಿತು ಹೀಗೆ ಹೇಳಿದನು. ೬೭. “ಪೂಜ್ಯಳೆ ನೀನು ಮಾಡಿದ ದೊಡ್ಡದಾದ ಈ ಅತಿಥಿಸತ್ಕಾರದ ಅನುಗ್ರಹವನ್ನು ನಾನು ಪಡೆದೆನೆಂಬ ಒಂದು
ಮನುಜಂಗೆ ಕೌತುಕಾವಹ
ಮಿನಿತೊಂದಾಶ್ಚರ್ಯಮದಱನಿಂ ಬೆಸಗೊಳ್ಳ
ಲ್ಕನುಗೆಯ್ಯುತ್ತಿರ್ದಪುದೀ
ಮನಮನನುಗ್ರಹಿಸಿ ದೇವಿ ಪೇೞಲ್ವೇೞ್ಕುಂ                               ೬೮
ಸುರಮುನಿಸಿದ್ಧಖೇಚರರೊಳಾವಕುಲಂ ನಿಜಜನ್ಮದಿಂದಲಂ
ಕರಿಸಿತೊ ಪಂಚಭೂತಮಯಮಾಗಿಯುಮೀ ತನುಮಿಂದುಕಾಂತಿಯಂ
ತಿರೆ ಪೊಳೆಯುತ್ತಮಿರ್ದಪುದಿದೇಂ ಪೊಸಜವ್ವನದೇೞ್ಗೆಯೊಳ್ ತಪ
ಶ್ಚರಣಮಿದೇಂ ಪೊದೞಡಿದ ಕಾನನದೊಳ್ ಬಿಡದೊರ್ಬಳಿರ್ಪುದೇಂ         ೬೯
ವ|| ಎಂದು ಬೆಸಗೊಳ್ವುದುಂ ಕಿಱದುಬೇಗಂ ತನ್ನೊಳ್ ತಾನೆ ಭಾವಿಸಿ
ಪೊಳೆವಲರ್ಗಂಗಳಿಂ ಮಿಳಿರ್ವ ಬೆಳ್ಪು ರಸಾತ್ಮಕಮಾಗಿ ಗಂಡಮಂ
ಡಳತಳದಿಂದಮಂದಿೞಯುತಿರ್ದುದೆನಲ್ ನಯನಾಂಬುಲೋಚನಂ
ಗಳಿನಿರದುಣ್ಮೆ ಶಬ್ದಮಣಮಿಲ್ಲದೆ ತೊಟ್ಟನೆ ಕಣ್ಮಗುಳ್ದಳ
ಗ್ಗಳಿಪಳವಿಂದೆ ಮಾನಿನಿ ಮನಕ್ಕತಿವಿಸ್ಮಯಮಾಗೆ ಭೂಪನಾ            ೭೦
ವ|| ಅಂತಾ ಕಾಂತೆ ಶೋಕಾಕ್ರಾಂತೆಯಾಗಿ
ರಸೆಯಂ ತಾಂ ತಾಂಕಿ ಕಲ್ಪಾಂತದ ಬಱಸಿಡಿಲೆಯ್ತಂದು ಪೊಯ್ಯಲ್ ನೆಲಂ ಕಂ
ಪಿಸುವಂತತ್ಯಂತಶೋಕಾಕುಲತೆಯಿನೞುತಿರ್ದಪ್ಪಳೋರಂದದಿಂ ಮ
ೞಸಲಿನ್ನಾರ್ಪರೀ ಶೋಕಮನೆನುತೆ ಭಯಂಗೊಂಡಿದೆತ್ತೆತ್ತಲೀಗಳ್
ಬೆಸಗೊಂಡೆಂ ಕೆಮ್ಮನೆಂದುಮ್ಮಳಿಸಿ ಪಿರಿದುಮಂದಾ ನೃಪಂ ವ್ಯಗ್ರನಾದಂ            ೭೧
ವ|| ಅಂತು ನೃಪತಿ ವ್ಯಗ್ರನಾಗಿ ಮುಖಪ್ರಕ್ಷಾಳನಾರ್ಥಂ ಪೇರಡವಿಯೊಳಂಜಳಿಯಿಂ ಜಲಮಂ ತಂದು ದೇವಿಯರವಧಾರಿಸುವುದೆಂದು ಭೂಪನಿಳಿಂಪನುಪರೋಸುತ್ತ ಮೆಯೆ
ಹೆಮ್ಮೆಯಿಂದ ಈಗ ಪರಿಚಿತನಂತೆ ಅರಿಕೆಮಾಡಲು ಮನಸ್ಸು ಮಾಡುತ್ತಿದ್ದೇನೆ. ಅದೂ ಸರಿಯೆ. ಇನ್ನೂ ಹೇಳಬೇಕಾದರೆ ಮನುಷ್ಯರು ಬಹಳ ಚಪಲ ಸ್ವಭಾವದವರು. ಪ್ರಭುವಾದವರು ಏನೋ ಕನಿಕರದಿಂದ ತಮ್ಮನ್ನು ಆದರಿಸಿಬಿಟ್ಟರೆ ಹರಟೆಯನ್ನೇ ಪ್ರಾರಂಭಿಸಿಬಿಡುತ್ತಾರೆ! ಇದೇನೂ ಸೋಜಿಗವಲ್ಲ. ೬೮. ಇಷ್ಟು ಅದ್ಭುತವಾದ ವ್ಯವಹಾರವು ಮನುಷ್ಯನಿಗೆ ನಿಜವಾಗಿಯೂ ಆಶ್ಚರ್ಯವನ್ನುಂಟುಮಾಡುತ್ತದೆ. ಆದ್ದರಿಂದ ಈ ನನ್ನ ಮನಸ್ಸು ಇನ್ನು ನಿನ್ನನ್ನು ಪ್ರಶ್ನೆ ಮಾಡಲು ಹವಣಿಸುತ್ತಿದೆ. ತಾಯಿ, ಅನುಗ್ರಹಿಸಿ ಹೇಳಬೇಕು. ೬೯. ದೇವತೆಗಳು, ಮುನಿಗಳು, ಸಿದ್ಧರು ಮೊದಲಾದ ಆಕಾಶಚಾರಿಗಳಲ್ಲಿ ಯಾವ ಕುಲವು ನಿಮ್ಮ ಜನ್ಮದಿಂದ ಅಲಂಕರಿಸಲ್ಪಟ್ಟಿದೆ. ಪಂಚಭೂತಗಳಿಂದ ನಿರ್ಮಿತವಾಗಿದ್ದರೂ ಈ ನಿಮ್ಮ ಶರೀರವು ಬೆಳದಿಂಗಳಿನಂತೆ ಹೊಳೆಯುತ್ತಿರಲು ಕಾರಣವೇನು? ಹೊಸಹರೆಯದ ಏಳಿಗೆಯ ಕಾಲದಲ್ಲಿ ತಪಸ್ಸು ಮಾಡುವುದು ಏತಕ್ಕಾಗಿ? ಈ ದಟ್ಟವಾದ ಕಾಡಿನಲ್ಲಿ ಏಕಾಕಿನಿಯಾಗಿ ವಾಸಿಸಲು ಕಾರಣವೇನು?” ವ|| ಹೀಗೆ ಕೇಳಲಾಗಿ ಸ್ವಲ್ಪ ಹೊತ್ತು ತನ್ನೆಲ್ಲೆ ತಾನು ಚಿಂತಿಸಿ ೭೦. ಆ ಹುಡುಗಿಯು ಅತ್ಯಕವಾದ ಶೋಕದಿಂದ ಪೀಡಿತಳಾದರೂ ಸ್ವಲ್ಪವೂ ಶಬ್ದಮಾಡದೆ ಕಣ್ಣು ಮುಚ್ಚಿದಳು. ಅವಳ ಕಣ್ಣುಗಳಿಂದ ಕಣ್ಣೀರು ಒಂದೇ ಸಮನೆ ಸುರಿಯುತ್ತಿತ್ತು. ಇದು ಹೊಳೆಯುವ ಕಣ್ಣುಗಳ ಬಿಳುಪು ಜಲರೂಪವನ್ನು ತಾಳಿ ಕಣ್ಣುಗಳಿಂದ ಹೊರಟು ಕೆನ್ನೆಯ ಮೂಲಕ ಇಳಿಯುತ್ತಿರುವಂತೆ ಕಾಣುತ್ತಿತ್ತು. ಇದನ್ನು ಕಂಡು ಚಂದ್ರಾಪೀಡನಿಗೆ ಬಹಳ ಆಶ್ಚರ್ಯವಾಯಿತು. ವ|| ಹೀಗೆ ಅವಳು ಶೋಕಪೀಡಿತೆಯಾಗಿ ೭೧. ಪ್ರಳಯಕಾಲದಲ್ಲಿ ಬರಸಿಡಿಲು ಬಂದು ಭೂಮಿಗೆ ಬಡಿಯಲು ನೆಲವು ನಡುಗಿ ಹೋಗುವಂತೆ ಅತ್ಯಂತ ದುಖದಿಂದ ಪೀಡಿತಳಾಗಿ ಒಂದೇ ಸಮನೆ ಅಳುತ್ತಿದ್ದಾಳಲ್ಲ! ಇವಳ ಈ ಶೋಕವನ್ನು ಕಡಿಮೆ ಮಾಡಲು ಇನ್ನಾರಿದ್ದಾರೆ? ನಾನಾದರೂ ಏತಕ್ಕಾಗಿ ಈಗ ಇವಳನ್ನು ಸುಮ್ಮನೆ ಕೇಳಿದೆ! ಎಂದು ಚಂದ್ರಾಪೀಡನು ಭಯದಿಂದ ಬಹಳ ದುಖಪಟ್ಟು ಕಳವಳಗೊಂಡನು. ವ|| ಹೀಗೆ ಯುವರಾಜನು ಕಳವಳಿಸುತ್ತಾ ಆ ದೊಡ್ಡ ಕಾಡಿನೊಳಗಿಂದ ಬೊಗಸೆಯಲ್ಲಿ ನೀರನ್ನು ತಂದು “ಮುಖವನ್ನು ತೊಳೆದುಕೊಳ್ಳುವುದಕ್ಕಾಗಿ ತಾಯಿ ತೆಗೆದುಕೊಳಿಘಿ’ಈಆ” ಎಂದು ಆ
ಅಳವಿಲ್ಲದೞುತ್ತಿರೆ ಕೆಂ
ಪೆಳಸಿದ ಬಾಷ್ಪಾಂಬುಪೂರ್ಣಲೋಚನಮಂ ತ
ಜ್ಜಳದಿಂದೆ ಕರ್ಚಿ ವಲ್ಕಾಂ
ಚಲದಿಂ ನಿಜವದನಬಿಂಬಮಂ ಸತಿ ತೊಡೆದಳ್                       ೭೨
ವ|| ಅಂತಾ ಕಾಂತೆ ಶೋಕಾಕ್ರಾಂತೆಯಾಗಿರ್ಪುದುಂ ಕಂಡಿಂತಪ್ಪವರುಮೞುವಂದಮದ್ಭುತಮೆಂದು ಮನದೊಳ್ ಭಾವಿಸುತ್ತಮಿರೆ
ಉರಗಮುಖೋಗ್ರದಂಷ್ಟ್ರ ಸಹಜಾತೆಯನೂರ್ಜಿತಕಾಲಪಾಶನಿ
ಷ್ಠುರತರರೂಪೆಯಂ ಸಹಜಶಾಕಿನಿಯಂ ವಿಷಕನ್ಯಕಾಸಹೋ
ದರಿಯನಪಾರ ಘೋರದುರಿತಾರ್ಣವಜಾತೆಯನಾತ್ಮವಲ್ಲಭಾಂ
ತರಿತೆಯನೆನ್ನನಣ್ಣ! ಬೆಸಗೊಳ್ವುದೆ ಪೇೞ್ವೆನೆ ತತ್ಪ್ರಪಂಚಮಂ               ೭೩
ಗತಭಾಗ್ಯೆಯೆನಿಪ ಪಾಪಾ
ನ್ವಿತೆಯಂ ಪತಿದುಖಭಾಜನೆಯ ವೃತ್ತಾಂತ
ಸ್ಥಿತಿಯನದೇಂ ಕೇಳ್ದಪೆ ನೃಪ
ಸುತ ಕೌತುಕಮೆಂಬೆಯಪ್ಪೊಡುಸಿರ್ದಪೆನೀಗಳ್              ೭೪
ಮಹಾಶ್ವೇತೆಯ ಸಂದರ್ಶನ
ಸಮಾಪ್ತ
ರಾಜೇಂದ್ರನು ನಿರ್ಬಂಧಪಡಿಸುತ್ತಿರಲಾಗಿ, ೭೨. ಹೀಗೆ ಅಸಾಧ್ಯವಾಗಿ ಅಳುತ್ತಿದ್ದ ಆಕೆ ನೀರು ತುಂಬಿದ ಕೆಂಪಾದ ಕಣ್ಣುಗಳನ್ನು ಆ ನೀರಿನಿಂದ ತೊಳೆದುಕೊಂಡು, ನಾರುಸೀರೆಯ ಸೆರಗಿನಿಂದ ತನ್ನ ಮುಖವನ್ನು ಒರೆಸಿಕೊಂಡಳು. ವ|| ಹಾಗೆ ಅವಳು ದುಖಭರಿತೆ ಯಾಗಿರುವುದನ್ನು ಕಂಡು ಇಂತಹವರೂ ಅಳುವುದು ಸೋಜಿಗವೆಂದು ಚಂದ್ರಾಪೀಡನು ಮನಸ್ಸಿನಲ್ಲಿ ಆಲೋಚಿಸುತ್ತಿದ್ದನು. ೭೩. ಆಗ ಆ ತರುಣಿಯು ಹೀಗೆಂದಳು: “ಹಾವಿನ ಬಾಯಲ್ಲಿರುವ ಭಯಂಕರವಾದ ಹಲ್ಲಿನೊಡನೆ ಹುಟ್ಟಿರುವ (ಬಹಳ ಕ್ರೂರಳಾದ), ಗಟ್ಟಿಯಾದ ಯಮಪಾಶಕ್ಕಿಂತಲೂ ಕಠಿನಳಾದ, ಸ್ವಭಾವದಿಂದಲೇ ಪಿಶಾಚಿಯಂತಿರುವ, ವಿಷಕನ್ನಿಕೆಯ ಸಹೋದರಿಯೆನಿಸಿರುವ, ಅಪಾರವಾದ ಹಾಗೂ ಭಯಂಕರವಾದ ಪಾಪಸಮುದ್ರದಲ್ಲಿ ಹುಟ್ಟಿರುವ, ಪ್ರಾಣಕಾಂತನಿಂದ ವಿಯೋಗ ಹೊಂದಿರುವ ನನ್ನನ್ನು ನೀನು ಕೇಳುತ್ತಿದ್ದೀಯಪ್ಪ. ಆ ವಿವರವನ್ನು ಹೇಳಲೆ? ೭೪. ನಾನು ಹತಭಾಗ್ಯಳು, ಪಾಪಿಷ್ಠಳು, ಪತಿಯ ವಿರಹದುಖಕ್ಕೆ ಪಾತ್ರಳಾಗಿರುವವಳು. ಇಂತಹ ನನ್ನ ಸ್ಥಿತಿಯನ್ನು ಏಕೆ ಕೇಳುತ್ತೀಯೆ? ರಾಜಪುತ್ರ ಬಹಳ ಕುತೂಹಲವಾಗಿದ್ದರೆ ಹೇಳುತ್ತೇನೆ ಕೇಳು.”
ಮಹಾಶ್ವೇತೆಯ ಸಂದರ್ಶನ
1-20/

ಮಹಾಶ್ವೇತೆಯ ವೃತ್ತಾಂತ [1 to 20]: ಅಚ್ಛೋದ
ವ|| ಅದೆಂತೆಂದೊಡೆ
ತ್ರಿದಿವದೊಳಚ್ಚರಸಿಯರಿ
ರ್ಪುದು ವಿದಿತಂ ನಿಮಗಮಂತವರ ವಂಶಂಗಳ್
ಪದಿನಾಲ್ಕನೆ ಪೆಸಱಂ ನೆಗ
ೞ್ದ್ದುದಯಿಸಿದುವು ಬೇಬೇ ನೃಪಕುಲತಿಲಕಾ    ೧
ವ|| ಅದೆಂತೆನೆ
ಧರೆಯಿಂ ಕಡಲಿಂ ಶಶಿಯಿಂ ದೆಲರಿಂ
ಹರಿಯಿಂದಮರ್ದಿಂದೆ ಮೃತ್ಯುವಿಂದಬ್ಜಜನಿಂ
ಸ್ಮರನಿಂ ಜಲದಿಂ ವೇದೋ
ತ್ಕರದಿಂ ವಿದ್ಯುನ್ನಿಕಾಯದಿಂ ಹುತವಹನಿಂ     ೨
ವ|| ಅದಲ್ಲದೆಯುಂ ದಕ್ಷಪ್ರಜಾಪತಿಗೆ ಪುಟ್ಟಿದ ಮುನಿಯುಮರಿಷ್ಟೆಯುಮೆಂಬೀರ್ವರ್ ಕನ್ನೆಯರಿಂ ಗಂಧರ್ವಕುಲಮುದಯಿಸಿದುದಲ್ಲಿ ಚಿತ್ರಸೇನಾದಿಗಳಪ್ಪ ಪದಿನೈವರಿಂ ಪಿರಿಯನೆನಿಸಿ
ಚಿತ್ರರಥನೆಂಬನೊರ್ವಂ
ಪುತ್ರಂ ಗಂಧರ್ವರಾಜನಮರೇಂದ್ರಂಗಂ
ಮಿತ್ರನೆನೆ ಪೆಂಪುವಡೆದು ಜ
ಗತ್ರಯವಿಖ್ಯಾತಕೀರ್ತಿ ಮುನಿಗುದಯಿಸಿದಂ   ೩
ವ|| ಅಂತಾ ಚಿತ್ರರಥನಿಂ ಚೈತ್ರರಥಮೆಂಬ ಬನಮಚ್ಛೋದವೆಂಬ ಸರೋವರಮುಮಾದುದಲ್ಲದೆಯುಂ ತುಂಬುರಪ್ರಭೃತಿಗಳಪ್ಪಱುವರಿಂ ಪಿರಿಯನೆನಿಸಿ
ಪುರುಷಾರ್ಥನಿ ಪುರಂದರ
ಪರಮಪ್ರಿಯಮಿತ್ರನೊರ್ವನುದಯಿಸಿದಂ ಸುಂ
ದರರೂಪನರಿಷ್ಟೆಗೆ ಚಿ
ತ್ರರಥಾನನ ಪುಂಡರೀಕಹಂಸಂ ಹಂಸಂ         ೪
ವ|| ಅದಲ್ಲದೆಯುಮಲ್ಲಿಗನತಿದೂರದೊಳ್ ಹೇಮಕೂಟಮೆಂಬ ನಗೇಂದ್ರಂ ಕಿಂಪುರುಷಾವಾಸಸ್ಥಾನಮಾಗಿರ್ಪುದಲ್ಲಿ
ವ|| ಅದು ಹೇಗೆಂದರೆ. ೧. ಎಲೈ ರಾಜವಂಶಕ್ಕೆ ತಿಲಕಪ್ರಾಯನಾದ ರಾಜಕುಮಾರನೆ, ಸ್ವರ್ಗಲೋಕದಲ್ಲಿ ಅಪ್ಸರಸರೆಂಬ ಹೆಂಗಸರಿರುವುದು ನಿಮಗೂ ತಿಳಿದ ವಿಷಯವೇ ಆಗಿದೆ. ಅವರಲ್ಲಿ ಹದಿನಾಲ್ಕು ಬುಡಕಟ್ಟುಗಳಿವೆ. ಅವು ಬೇರೆ ಬೇರೆ ಮೂಲಗಳಿಂದ ಹುಟ್ಟಿ ಆಯಾಯಾ ಹೆಸರಿನಿಂದ ಪ್ರಸಿದ್ಧವಾಗಿವೆ. ವ|| ಅದು ಹೇಗೆಂದರೆ ೨. ಭೂಮಿಯಿಂದ, ಸಮುದ್ರದಿಂದ ಚಂದ್ರನಿಂದ್ವ, ವಾಯುವಿನಿಂದ, ಸೂರ್ಯನಿಂದ, ಅಮೃತದಿಂದ, ಮೃತ್ಯುವಿನಿಂದ, ಬ್ರಹ್ಮನಿಂದ, ಮನ್ಮಥನಿಂದ, ನೀರಿನಿಂದ, ವೇದಗಳಿಂದ, ಮಿಂಚಿನಿಂದ, ಅಗ್ನಿಯಿಂದ, ವ|| ಅದಲ್ಲದೆ ದಕ್ಷ ಬ್ರಹ್ಮನಿಂದ ಹುಟ್ಟಿದ ಮುನಿ, ಅರಿಷ್ಟೆ ಎಂಬ ಇಬ್ಬರು ಹೆಣ್ಣುಮಕ್ಕಳಿಂದ ಗಂಧರ್ವರ ವಂಶವು ಉದಯಿಸಿತು. ಅಲ್ಲಿ ಚಿತ್ರಸೇನನೇ ಮೊದಲಾದ ಹದಿನೈದು ಜನರಿಗೆ ಹಿರಿಯವನೆನಿಸಿಕೊಂಡ, ೩. ಚಿತ್ರರಥನೆಂಬವನು ಮುನಿಯೆಂಬವಳಲ್ಲಿ ಮಗನಾಗಿ ಹುಟ್ಟಿದನು. ಅವನು ಗಂಧರ್ವರಿಗೆ ರಾಜನಾದನು. ಅಲ್ಲದೆ ದೇವೇಂದ್ರನಿಗೂ ಗೆಳೆಯನೆನಿಸಿದ ಹಿರಿಮೆಯನ್ನು ಪಡೆದಿದ್ದನು. ಅವನ ಕೀರ್ತಿಯು ಮೂರುಲೋಕಗಳಲ್ಲೂ ಹರಡಿತ್ತು. ವ|| ಆ ಚಿತ್ರರಥನಿಂದ ಚೈತ್ರರಥವೆಂಬ ಉದ್ಯಾನವನವೂ ಅಚ್ಛೋದವೆಂಬ ದೊಡ್ಡಸರೋವರವೂ ನಿರ್ಮಿಸಲ್ಪಟ್ಟಿತು. ಅದಲ್ಲದೆ ತುಂಬುರು ಮೊದಲಾದ ಆರು ಜನರಿಗಿಂತಲೂ ದೊಡ್ಡವನಾಗಿ,
೪. ಅರಿಷ್ಟೆಯೆಂಬುವಳಿಗೆ ಪುರುಷಾರ್ಥಗಳಿಗೆ ಆಶ್ರಯಸ್ಥಾನನಾದ, ದೇವೇಂದ್ರನಿಗೆ ಆಪ್ತಮಿತ್ರನೆನಿಸಿರುವ ಮತ್ತು ಚಿತ್ರರಥನ ಮುಖವೆಂಬ ಬಿಳಿದಾವರೆಗೆ ಸೂರ್ಯನಂತಿರುವ ಹಂಸನೆಂಬ ಮಗನೊಬ್ಬನು ಹುಟ್ಟಿದನು. (ಟಿ|| ಧರ್ಮ, ಅರ್ಥ, ಕಾಮ, ಮೋಕ್ಷಗಳು ಪುರುಷಾರ್ಥ). ವ|| ಅದಲ್ಲದೆ ಅಲ್ಲಿಗೆ ಸ್ವಲ್ಪ ದೂರದಲ್ಲಿ ಕಿಂಪುರುಷರಿಗೆ ವಾಸಸ್ಥನವಾದ ಹೇಮಕೂಟವೆಂಬ ಪರ್ವತವಿದೆ. ಅಲ್ಲಿ
ಆತ್ತಯಶರ್ ಗಂಧರ್ವಕು
ಲೋತ್ತಮರಾ ತಮ್ಮುತಿರ್ವರುಂ ನಿಖಿಲಗುಣೋ
ದಾತ್ತರೆನಲ್ ರಾಜ್ಯಂಗೆ
ಯ್ಯುತ್ತಂ ಸುಖಸಂಕಥಾವಿನೋದದಿನಿರ್ಪರ್              ೫
ವ|| ಮತ್ತಮಾ ಸೋಮಮಯೂಖಸಂಭವೆಯರಪ್ಪಚ್ಚರಸಿಯರೊಳಗೆ
ಅಮೃತಕರ ಭಾಸುರೋದ್ಯ
ತ್ಕಮನೀಯಕಲಾಕಲಾಪಲಾವಣ್ಯಝರೀ
ಸಮುದಿತೆಯೆನಲ್ಕೆ ಪುಟ್ಟಿದ
ಳಮೃತಾಂಶುನಿಭಾಸ್ಯೆ ಗೌರಿಯೆಂಬಳ್ ಪೆಸರಿಂ         ೬
ಇಂಗಡಲಿಂಗಮರನದೀ
ಸಂಗಂ ಸಂಘಟಿಪ ತೆಱದೆ ಗಂಧರ್ವಕುಲೋ
ತ್ತುಂಗನೆನಲ್ ನೆಗೞi ಹಂ
ಸಂಗಾದುದು ಗೌರಿಯೊಳ್ ವಿವಾಹೋತ್ಸಾಹಂ          ೭
ಸಮವಂಶದೆ ಸಮರೂಪದೆ
ಸಮವಿಭವದೆ ಸಮವಯೋವಿಲಾಸದೆ ಸಮಸ
ತ್ವಮನದೆ ಸಮಾನುರಾಗದೆ
ಸಮಸಂದತ್ತವರ್ಗೆ ಸಮವಯೋಯೋಗಸುಖಂ        ೮
ನಿನಗೇಂ ಪೇೞ್ದಪೆನಾಂ ಮಹಾತ್ಮರೆನಿಸಿರ್ದಾ ತಂದೆಗಂ ತಾಯ್ಗಮೋ
ರ್ವನೆ ನಿರ್ಭಾಗ್ಯನಿವಾಸೆಯೆಂ ನಿಖಿಲಪಾಪಾಕಾರೆಯೆಂ ದುಖಭಾ
ಜನೆಯೆಂ ಪುಟ್ಟಿದೆನೆನ್ನನೀಕ್ಷಿಸಲೊಡಂ ತಾತಂ ಮಹಾಶ್ವೇತೆಯೆಂ
ದನುರಾಗಂಬೆರಸಿಟ್ಟನೆನ್ನ ಪೆಸರಂ ಗಂಧರ್ವಚಕ್ರೇಶ್ವರಂ           ೯
ವ|| ಅಂತು ನಿಜಜನನೀಜನಕರ್ ಪಲಕಾಲಮನಪತ್ಯರಪ್ಪುದಱಂ ಪುತ್ರನಿಂದಗ್ಗಳಮಪ್ಪ ಪರಮಪ್ರೀತಿಯಿಂ ನಡಪುತ್ತಮಿರೆ ಕೆಲವು ದಿವಸದೊಳವಿದಿತ ಸ್ನೇಹಶೋಕಾಯಾಸಮಪ್ಪ ಶೈಶವಂ ಪತ್ತುವಿಡುವುದುಂ
ಎಸೆದ ವಸಂತಮಾಸದೆ ವಸಂತನುಮಾಂತ ಕುಜಾತಪಲ್ಲವ
ಪ್ರಸರದಿನಾ ವಸಂತಸಮಯಂ ಕುಸುಮಾವಳಿಯಿಂದೆ ಪಲ್ಲವಂ
ಮಿಸುಪಳಿಮಾಲೆಯಿಂ ಕುಸುಮಮಂಜರಿ ರಂಜಿಸುವಂತಿರಲ್ವಿಜೃಂ
ಭಿಸಿದುದು ಯವ್ವನೋದಯವಿಲಾಸಾನುಕ್ರಮದಿಂ ಮದಂಗದೊಳ್         ೧೦
೫. ಕೀರ್ತಿವಂತರಾದ, ಗಂಧರ್ವರ ವಂಶದಲ್ಲಿ ಶ್ರೇಷ್ಠರಾಗಿರುವ, ಸರ್ವಗುಣ ಸಂಪ್ಭನ್ನರಾದ ಆ ಚಿತ್ರರಥ, ಹಂಸ ಎಂಬುವರು ರಾಜ್ಯಭಾರ ಮಾಡುತ್ತಾ ಇಬ್ಬರೂ ಪರಸ್ಪರ ಸುಖಸಲ್ಲಾಪಗೈಯುತ್ತ ಸಂತೋಷವಾಗಿದ್ದರು. ವ|| ಚಂದ್ರಕಿರಣಗಳಿಂದ ಹುಟ್ಟಿದ ಅಪ್ಸರಸ್ತ್ರೀಯರಲ್ಲಿ ೬. ಚಂದ್ರನಂತೆ ಮುಖವುಳ್ಳ ಗೌರಿಯೆಂಬುವಳು ಹುಟ್ಟಿದಳು. ಅವಳು ಚಂದ್ರನ ಪ್ರಕಾಶಮಾನವಾದ ಮತ್ತು ಮಹಾಸುಂದರವಾದ ಕಳೆಗಳ ಸೌಂದರ್ಯದ ಪ್ರವಾಹದಿಂದ ಹುಟ್ಟಿರುವಳೋ ಎಂಬಂತೆ ಶೋಭಿಸುತ್ತಿದ್ದಳು. ೭. ಕ್ಷೀರಸಮುದ್ರಕ್ಕೆ ದೇವಗಂಗಾನದಿಯ ಸಹವಾಸವು ಉಂಟಾದಂತೆ ಗಂಧರ್ವಕುಲಶ್ರೇಷ್ಠನೆಂದು ಪ್ರಸಿದ್ಧಿಪಡೆದಿರುವ ಹಂಸನಿಗೆ ಗೌರಿಯೊಂದಿಗೆ ವಿವಾಹಮಹೋತ್ಸವವು ಜರುಗಿತು. ೮. ಸರಿಸಮಾನವಾದ ಕುಲದಿಂದಲೂ, ರೂಪದಿಂದಲೂ, ಸಂಪತ್ತಿನಿಂದಲೂ, ವಯಸ್ಸಿನ ಬೆಡಗಿನಿಂದಲೂ, ಏಕಭಾವವನ್ನು ಹೊಂದಿರುವ ಮನಸ್ಸಿನಿಂದಲೂ, ಸಮಾನವಾದ ಪ್ರೀತಿಯಿಂದ ಶೋಭಿಸುವ ತರುಣ ದಂಪತಿಗಳು ನವತಾರುಣ್ಯದಲ್ಲಿ ಒದಗಿಬಂದ ದಾಂಪತ್ಯಸುಖವನ್ನು ಅನುಭವಿಸುತ್ತಿದ್ದರು. ೯. ರಾಜಕುಮಾರ, ನಾನು ಏನು ಹೇಳಲಿ? ಆ ಮಹಾತ್ಮರಾದ ತಾಯಿತಂದೆಗಳಿಗೆ ದುರದೃಷ್ಟವಂತಳಾದ, ಶರೀರವನ್ನು ತಾಳಿದ ಪಾಪಸಮೂಹದಂತಿರುವ, ದುಖಪಾತ್ರಳಾದ ನಾನು ಮಗಳಾಗಿ ಹುಟ್ಟಿದೆನು. ಗಂಧರ್ವರಾಜನಾದ ನನ್ನ ತಂದೆಯು ನನ್ನನ್ನು ನೋಡಿ ಬಹಳ ಪ್ರೀತಿಯಿಂದ ಮಹಾಶ್ವೇತೆಯೆಂದು ಹೆಸರಿಟ್ಟನು. ವ|| ನನ್ನ ತಾಯಿತಂದೆಗಳಿಗೆ ಬಹಳ ಕಾಲ ಮಕ್ಕಳಿರಲ್ಲಿಲ್ಲ. ಆದ್ದರಿಂದ ಮಗನಿಗಿಂತಲೂ ಮಿಗಿಲಾಗಿ ಪರಮಪ್ರೀತಿಯಿಂದ ನನ್ನನ್ನು ಸಲಹುತ್ತಿದ್ದರು. ಕೆಲವು ದಿವಸಗಳಲ್ಲಿ ಪ್ರೀತಿ, ದುಖ, ಶ್ರಮ, ಇವೊಂದರ, ಅರಿವೂ ಇಲ್ಲದ ಬಾಲ್ಯವು ಕಳೆಯಲಾಗಿ ೧೦. ವಸಂತಋತವು ಕಳಕಳಿಸುವ
ವ|| ತದನಂತರಂ
ಸ್ಮರರಾಗಾಂಧತ್ವದಿಂದಂ ಪಗಲೊಳಮಸತೀಕೇಳಿ ವೊಣ್ಮಲ್ ವಿಯೋಗಾ
ತುರ ಜೀವಾಹಾರದಿಂದಂ ರತಿಪತಿ ತಣಿಯಲ್ ಪುಷ್ಪಚಾಪಾಸ್ತ್ರ ಟಂಕಾ
ರರವೋದ್ಭಿನ್ನ ಪ್ರಪಾಂಥಪ್ರಕರಹೃದಯರಕ್ತಾಂಬುಗಳ್ ಕೂಡೆ ಮಾರ್ಗಾಂ
ತರದೊಳ್ ಸೂಸುತ್ತಿರಲ್ ಬಂದುದು ಶಿಶಿರನೃಪೋದ್ಯತೃತಾಂತಂ ವಸಂತಂ       ೧೧
ವ|| ಅಂತು ಬಂದ ವಸಂತದೋಳುಳ್ಳಲರ್ದ ನವನಳಿನ ಕುಮುದ ಕುವಲಯ ಕಲ್ಹಾರಂಗಳಿಂ ಕಂಗೊಳಿಪಚ್ಛೋದಸರಸಿಗೆ ಜನನಿವೆರಸು ಮಜ್ಜನಕ್ಕೆಂದು ನಡೆತಂದು ನೋೞ್ಪಲ್ಲಿ ಶಿಖರಿ ರಾಜನಂದಿನಿ ಪೂಜಿಸಲೆಂದು ತಟಶಿಲಾತಲದೊಳ್ ಬರೆದ ಮೃಡನ ಪಡಿವರಿಜಂ ಕಂಡು ಕುಂಬಿಟ್ಟಾ ಸರಸ್ತೀರದೇಶದಲ್ಲಿ
ಇದು ಮದಭೃಂಗಕೀರ್ಣಕುಸುಮೋತ್ಕರರಮ್ಯಲತಾವಿತಾನಮಿಂ
ತಿದು ಪಿಕತುಂಡಖಂಡಿತಗಳದ್ರಸಕೋಶ ರಸಾಲಸಾಲಮಿಂ
ತಿದು ಶಿಖನಾದ ಭೀತಫಣಿವರ್ಜಿತ ಚಂದನಭೂಜರಾಜಿಯೆಂ
ದೊದವಿದ ರಾಗದಿಂದವನಭೀಕ್ಷಿಸುತ್ತಾಂ ಚರಿಸುತ್ತಮಿರ್ಪಿನಂ    ೧೨
ಇಳಿಕೈದುೞದಲರ್ಗಳ ಪರಿ
ಮಳಮಂ ಘ್ರಾಣೈಕತರ್ಪಣಂ ಮಿಳದಳಿಸಂ
ಕುಳಮೇನೆಸಗಿತ್ತೊ ವನಾ
ನಿಳನೀತಂ ಕುಸುಮಗಂಧಮೋರೊಂದೆಡೆಯಿಂ         ೧೩
ವ|| ಅಂತು ಬಂದ ಮಾನುಷಕುಲೋಚಿತಮುಮನಾಘ್ರಾತಪೂರ್ವಮುಮೆನಿಪ ಕುಸುಮಗಂಧಮನಾಘ್ರಾಣಿಸುತಮಿ ದೆತ್ತಣದೆಂದು ಕೌತುಕಂಮಿಗಲದಱ ಬೞವಿಡಿದು
ಅರಸಂಚೆಗಳೊಡವರೆ ನೇ
ವುರದಿಂಚರಕೊಲ್ದು ಪೋಗಲಾಂ ಕಿಱದೆಡೆಯಂ
ಸರಸಿಗೆ ಮೀಯಲ್ಕೆಂದೈ
ತರುತಿರ್ದಂ ಮುಂದೆ ಮುನಿಕುಮಾರಕನೋರ್ವಂ      ೧೪
ಚೈತ್ರಮಾಸದಿಂದ ಶೋಭಿಸುವಂತೆಯೂ, ಚೈತ್ರಮಾಸವು ಮರದ ಚಿಗುರುಗಳಿಂದ ಶೋಭಿಸುವಂತೆಯೂ, ಚಿಗುರು ಹೂಗಳಿಂದ ಶೋಭಿಸುವಂತೆಯೂ, ಹೂವಿನ ಗೊಂಚಲು ಪ್ರಕಾಶಿಸುವ ದುಂಬಿಸಾಲುಗಳಿಂದ ಶೋಭಿಸುವಂತೆಯೂ ನನ್ನ ಶರೀರದಲ್ಲಿ ಹರೆಯದ ಬೆಡಗು ಕ್ರಮಕ್ರಮವಾಗಿ ಹೆಚ್ಚಿ ಶೋಭಿಸತೊಡಗಿತು. ವ|| ಆಮೇಲೆ ೧೧. ಕಾಮಪರವಶತೆಯಿಂದ ಉಂಟಾದ ಅವಿವೇಕದಿಂದ ಹಗಲಿನಲ್ಲೂ ವ್ಯಭಿಚಾರಿಣಿಯರ ಚೆಲ್ಲಾಟವು ಹೆಚ್ಚುತ್ತಿರಲು, ವಿರಹಪೀಡಿತರಾದ ಜನರನ್ನು ಕಬಳಿಸಿ (ಕೊಂದು) ಮನ್ಮಥನು ತೃಪ್ತಿಹೊಂದುತ್ತಿರಲು, ಕಾಮಬಾಣಗಳ ಟಂಕಾರದಿಂದ ಸೀಳಿಹೋದ ಪ್ರಯಾಣಿಕರ ಎದೆಯ ರಕ್ತವು ದಾರಿಯಲ್ಲೆಲ್ಲಾ ಚೆಲ್ಲಾಡುತ್ತಿರಲು ಶಿಶಿರಋತುವೆಂಬ ರಾಜನಿಗೆ ಮೃತ್ಯುವಿನಂತಿರುವ ಮಸಂತ ಋತುವು ಬಂದಿತು. ವ|| ಹಾಗೆ ಬಂದ ವಸಂತಋತುವಿನಲ್ಲಿ ಚೆನ್ನಾಗಿ ಅರಳಿರುವ ಹೊಸದಾದ ನಳಿನ, ಕುಮುದ, ಕುವಲಯ, ಕಲ್ಹಾರವೆಂಬ ನೀರುಹೂವುಗಳಿಂದ ಶೋಭಿಸುವ ಅಚ್ಛೋದಸರೋವರಕ್ಕೆ ತಾಯಿಯ ಜೊತೆಯಲ್ಲಿ ಸ್ನಾನ ಮಾಡಲು ಬಂದು ನೋಡುತ್ತಿರಲಾಗಿ, ಪಾರ್ವತಿದೇವಿಯು ಪೂಜೆಗಾಗಿ ದಡದಲ್ಲಿರುವ ಹಾಸರೆಯ ಮೇಲೆ ಬರೆದಿರುವ ಪರಮೇಶ್ವರನ ಪ್ರತಿಕೃತಿಯನ್ನು ನೋಡಿ ನಮಸ್ಕರಿಸಿ ಆ ಸರೋವರದ ತೀರಪ್ರದೇಶದಲ್ಲಿ. (ಟಿ) ಕುಮುದ = ಬಿಳಿಕಮಲ. ಕುವಲಯ = ನೀಲಕಮಲ, ಕಲ್ಹಾರ= ಕೆಂಪುಕಮಲ) ೧೨. ಇದು ಮದವೇರಿದ ದುಂಬಿಗಳಿಂದ ವ್ಯಾಪ್ತವಾದ ಹೂವುಗಳಿಂದ ಸುಂದರವಾದ ಬಳ್ಳಿಗಳ ಪೊದರು. ಇಂದು ಕೋಕಿಲೆಗಳ ಕೊಕ್ಕುಗಳಿಂದ ಸೀಳಲ್ಪಟು ರಸವು ಸೋರುತ್ತಿರುವ ಮೊಗ್ಗುಗಳಿಂದ ಕೂಡಿರುವ ಸಿಹಿಮಾವಿನ ಮರದ ಗುಂಪು. ಇದು ನವಿಲುಗಳ ಧ್ವನಿಯನ್ನು ಕೇಳಿ ಹೆದರಿರುವ ಹಾವುಗಳಿಂದ ಬಿಡಲ್ಪಟ್ಟಿರುವ ಗಂಧದ ಮರದ ಹಿಂಡಿಲು ಎಂದು ಬಹಳ ಆಸಕ್ತಿಯಿಂದ ಅವುಗಳನ್ನೆಲ್ಲಾ ನೋಡುತ್ತಾ ಸಂಚರಿಸುತ್ತಿರಲಾಗಿ, ೧೩. ಅಲ್ಲಿ ಒಂದು ಕಡೆಯಿಂದ ಮೂಗಿಗೆ ಪರಮಾನಂದವನ್ನುಂಟು ಮಾಡುವ, ದುಂಬಿಗಳ ಗುಂಪಿನಿಂದ ಕೂಡಿಕೊಂಡಿರುವ ಕಾಡಿನ ಗಾಳಿಯಿಂದ ತರಲ್ಪಟ್ಟ ಹೂವಿನ ದಿವ್ಯ ಪರಿಮಳವು ಬೇರೆ ಹೂವುಗಳ ವಾಸನೆಯನ್ನೆಲ್ಲಾ ಮುಚ್ಚಿ ಹರಡುತ್ತಾ ಬರುತ್ತಿತ್ತು. ವ|| ಹಾಗೆ ಬರುತ್ತಿರುವ ದೇವಲೋಕೋಚಿತವಾದ, ಹಿಂದೆಂದೂ ವಾಸನೆ ನೋಡದಿರುವ ಆ ಹೂವಿನ ಕಂಪನ್ನು ಆಘ್ರಾಣಿಸುತ್ತ ಇದು ಎಲ್ಲಿಂದ ಬಂತು? ಎಂದು ಆಶ್ಚರ್ಯವು ಹೆಚ್ಚುತ್ತಿರಲು ಅದರ ದಾರಿಯನ್ನೇ ಹಿಡಿದು, ೧೪. ಕಾಲ್ಗಡಗದ ಇಂಪಾದ ಧ್ವನಿಗೆ ರಾಜಹಂಸಗಳು ಜೊತೆಯಲ್ಲಿ ಬರುತ್ತಿರಲು, ನಾನು ಮುಂದೆ
ಗಿರಿಶನಯನಾನಲಾರ್ಚಿಯಿ
ನುರಿದಂ ಸ್ಮರನೆಂದು ದಂದುಗಂ ಮಿಗೆ ತಪಮಂ
ಚರಿಯಿಪ್ಪ ವಸಂತನವೊಲ್
ಕರಮೆಸೆದಂ ರಮ್ಯಗಾತ್ರನಾ ಮುನಿಪುತ್ರಂ     ೧೫
ವ|| ಮತ್ತಂ
ಪರಿಪೂರ್ಣಬಿಂಬದೊಂದೈ
ಸಿರಿಯಂ ಪಡೆಯಲ್ಕೆ ಬಯಸಿ ಪಿರಿದುಂ ವ್ರತಮಂ
ಧರಿಸಿದ ಗಿರಿಶಶಿರಶ್ಯೇ
ಖರೇಂದುವೆನೆ ಮೆದನಾ ಮುನೀಂದ್ರಕುಮಾರಂ         ೧೬
ವ|| ಅಂತುಮಲ್ಲದೆಯುಂ
ಜ್ವಲದನಲಶಿಖಾಂತರದೊಳ್
ಪೊಳೆವ ತಟಿಲ್ಲತೆಯೊಳುಷ್ಣಕರಮಂಡಳದೊಳ್
ಪೊಳೆದಪನೆನೆ ದೇಹದ್ಯುತಿ
ಬಳಸಿರೆ ನೆಯಱ ಯಲಾದುದಿಲ್ಲಾ ಮುನಿಯಂ            ೧೭
ಸೊಡರಂ ಪರ್ಚಿಸಿದಂತಿರೆ
ಬೆಡಂಗುವಡೆದೆಸೆವ ಮುನಿಯ ದೇಹದ್ಯುತಿಯಿಂ
ಕಡುಗವಿಲಮಾಗಿ ಕಾಂಚನ
ದಡವಿಯನನುಕರಿಸಿ ತದ್ವನಂ ಸೊಗಯಿಸುಗುಂ         ೧೮
ಎಸೆವಂತಿರೆ ಗೋರೋಚನ
ರಸದಿಂದಂ ತೊಯ್ದ ನೇತ್ರಸೂತ್ರದ ತೆಱದಿಂ
ಮಿಸುಗುವ ಕೆಂಜೆಡೆಗಳ್ ರಂ
ಜಿಸುತಿರ್ದುವು ಭಾವಿಸಲ್ಕೆ ತನ್ಮುನಿವರನಾ        ೧೯
ಮೊದಲೊಳ್ವಾಗ್ದೇವಿಯನೊಲಿ
ಸಿದ ತಿಲಕಂ ತಾನಿದೆನಿಪ ತಿಲಕಂ ನವಭ
ಸ್ಮದಿನೆಸೆಯಲದು ಪುೞಲ್ಗ
ಟ್ಟಿದ ಗಂಗೆಯ ಪೊನಲನಿನಿಸನನುಕರಿಸಿರ್ದಂ            ೨೦
ಹೋಗುತ್ತಿದ್ದೆನು. ಅಲ್ಲಿ ಸ್ವಲ್ಪ ದೂರದಲ್ಲಿ ಒಬ್ಬ ಮುನಿಕುಮಾರನು ಸ್ನಾನಮಾಡುವುದಕ್ಕಾಗಿ ಸರೋವರಕ್ಕೆ ಬರುತ್ತಿದ್ದನು. ೧೫. ಪರಮೇಶ್ವರನ ಹಣೆಗಣ್ಣಿನ ಕಿಚ್ಚಿನಿಂದ ಮನ್ಮಥನು ಸುಟ್ಟು ಹೋಗಲಾಗಿ ಒದಗಿದ ಮಿಗಿಲಾದ ದುಖದಿಂದ ಬದುಕಿಸುವುದಕ್ಕಾಗಿ ತಪಸ್ಸುಮಾಡುತ್ತಿರುವ ಮನ್ಮಥನ ಗೆಳೆಯನಾದ ವಸಂತನಂತೆ ಸುಂದರಾಕಾರನಾದ ಮುನಿಕುಮಾರನು ಬಹಳ ಚೆನ್ನಾಗಿ ಶೋಭಿಸುತ್ತಿದ್ದನು. ವ|| ಮತ್ತೆ ೧೬. ಸಂಪೂರ್ಣ ಬಿಂಬದ ಭಾಗ್ಯವನ್ನು ಪಡೆಯಬೇಕೆಂಬ ಒಂದು ಆಸೆಯಿಂದ ದೊಡ್ಡ ಮುನಿವ್ರತವನ್ನು ತಾಳಿರುವ ಪರಮೇಶ್ವರನ ತಲೆಯ ಮೇಲಿನ ಚಂದ್ರನೋ ಎಂಬಂತೆ ಆ ಋಷಿಪುತ್ರನು ಶೋಭಿಸಿದನು. ವ|| ಅದಲ್ಲದೆ, ೧೭. ಶರೀರದ ಕಾಂತಿಯು ಅವನನ್ನು ಸುತ್ತಲೂ ಆವರಿಸಿಕೊಂಡಿದ್ದಿತು. ಅದರಿಂದ ಉರಿಯುತ್ತಿರುವ ಬೆಂಕಿಯ ಜ್ವಾಲೆಯ ಮಧ್ಯದಲ್ಲಿರುವವನಂತೆಯೂ, ಪ್ರಕಾಶಿಸುತ್ತಿರುವ ಬಳ್ಳಿಮಿಂಚುಗಳ ಒಳಗಿರುವವನಂತೆಯೂ ಕಾಣುತ್ತಿದ್ದನು. ಅದರಿಂದ ಅವನ ಸ್ವರೂಪವನ್ನು ಚೆನ್ನಾಗಿ ತಿಳಿದುಕೊಳ್ಳಲಾಗುತ್ತಿರಲಿಲ್ಲ. ೧೮. ದೀಪವನ್ನು ಹಚ್ಚಿಟ್ಟಂತೆ ಸೊಬಗನ್ನು ಪಡೆದು ಶೋಭಿಸುವ ಆ ಋಷಿಯ ಶರೀರದ ಕಾಂತಿಯಿಂದ. ಹೆಚ್ಚಾದ ಪಿಂಗಳವರ್ಣವನ್ನು (ಹಳದಿಮಿಶ್ರಕೆಂಪು) ಹೊಂದಿರುವ ಆ ಕಾಡು ಚಿನ್ನದ ಕಾಡಿನಂತೆ ಸೊಗಸಾಗಿತ್ತು. ೧೯. ಆ ಮುನಿಕುಮಾರನ ಪ್ರಕಾಶಮಾನವಾದ ಕೆಂಜೆಡೆಗಳನ್ನು ನೋಡಿದರೆ ಗೋರೋಚನರಸದಿಂದ ತೋಯಿಸಿದ ಹತ್ತಿಯ ಮಂಗಳ ಸೂತ್ರದಂತೆ ರಂಜಿಸುತ್ತಿದ್ದುವು. ೨೦. ಮೊದಲು ವಿದ್ಯಾದೇವಿಯನ್ನು ಒಲಿಸಿಕೊಳ್ಳುವ ಶುಭಸಮಯದಲ್ಲಿ ಧರಿಸಿರುವ (ಗಂಧದ) ತಿಲಕವೋ ಎಂಬಂತಿರುವ ಹೊಸದಾದ ವಿಭೂತಿಯ ತಿಲಕವು ಹಣೆಯಲ್ಲಿ ಶೋಭಿಸುತ್ತಿರಲು, ಅವನು ಮರಳುಸಾಲುಗಳಿಂದ ಕೂಡಿಕೊಂಡಿರುವ ಗಂಗಾನದಿಯ ಪ್ರವಾಹವನ್ನು ತಕ್ಕಮಟ್ಟಿಗೆ
 
ವನಹರಿಣಕುಲಂ ನಿಜಲೋ


21-43/

ಮಹಾಶ್ವೇತೆಯ ವೃತ್ತಾಂತ [21 to 43]
ಚನ ಶೋಭಾಸಂವಿಭಾಗಮಂ ಕೊಟ್ಟುದೊ ಲೋ
ಚನಮಾಲೆ ನಿಮಿರ್ದುದೊ ಮೇ
ಣೆನೆ ಮುನಿಪನ ದೀರ್ಘಲೋಚನದ್ವಯಮೆಸೆಗುಂ       ೨೧
ನವಯವ್ವನರಾಗಂ ಚಿ
ತ್ತವನೆಂದುಂ ಪುಗಲೆ ಪದೆಯದಿರ್ದುದೊ ಪೊಱಗೆಂ
ಬವೊಲೆಸೆದು ಪಕ್ವಬಿಂಬ
ಚ್ಛವಿಯಂ ಮಾರ್ಕೊಳ್ವುದಧರಮಣಿ ಮುನಿವರನಾ       ೨೨
ಮೊಗಮೀಸೆ ಬಾರದಿರ್ದುಂ
ಸೊಗಯಿಪ ತನ್ಮುನಿಕುಮಾರವದನಾಬ್ಜಂ ದಿ
ಟ್ಟಿಗೆ ಚೆಲ್ವುವೆತ್ತು ಮಱದುಂ
ಬಿಗಳೆಱಗದ ಕನಕಕಮಲಮಂ ನೆನೆಯಿಸುಗುಂ          ೨೩
ಅದು ಮದನಚಾಪಗುಣಮಂ
ತದು ಪರಮತಪಸ್ತಟಾಕಕಮಲಿನಿಯೊಳಗು
ಣ್ಮಿದ ನವಮೃಣಾಳಮೆನಲೆಸೆ
ದುದು ಮುನಿಗತ್ಯಂತಧವಳಮೆನಿಪುಪವೀತಂ             ೨೪
ಕರತಳಮೊಂದಱ ಳ್ ಮಣಿಕಮಂಡಲು ನಾಳಸಮೇತಮಪ್ಪ ಕೇ
ಸರಫಲದಂತಿರಿರ್ದುದು ಮನೋಜವಿನಾಶದಿನೞ್ವ ತನ್ಮನೋ
ಹರಿಯ ಪೊದೞ್ದ ಕಣ್ಬನಿಗಳಂತಮಲಸಟಿಕಾಕ್ಷಮಾಲೆ ಸುಂ
ದರತರಮಾದುದೊಂದು ಕರಪಲ್ಲವದೊಳ್ ಮುನಿಪಾಗ್ರಗಣ್ಯನಾ            ೨೫
ನಿರವದ್ಯ ನಿಖಿಲವಿದ್ಯಾ
ತರಂಗಿಣೀಸಂಗದಲ್ಲಿ ತೋಱುವ ಸುೞಯಂ
ತಿರೆ ಸುರುಳ್ದು ಮುನಿಕುಮಾರನ
ಸುರುಚಿರಗಂಭೀರನಾಭಿಮಂಡಲಮೆಸೆಗುಂ   ೨೬
ಹೋಲುತ್ತಿದ್ದನು. ೨೧. ಆ ಮುನಿಕುಮಾರನ ದೀರ್ಘವಾದ ಕಣ್ಣುಗಳು ಬಹಳ ಸುಂದರವಾಗಿದ್ದುದರಿಂದ ಕಾಡಿನ ಜಿಂಕೆಗಳೆಲ್ಲವೂ ತಮ್ಮತಮ್ಮ ಕಣ್ಣುಗಳ ಸೌಂದರ್ಯದ ಒಂದೊಂದು ಅಂಶವನ್ನು ಕೊಟ್ಟಿರುವಂತೆಯೂ, ಕಣ್ಣುಗಳನ್ನೇ ಸೇರಿಸಿ ಕಟ್ಟಿರುವ ನೀಳವಾದ ಮಾಲಿಕೆಯಂತೆಯೂ ಶೋಭಿಸುತ್ತಿದ್ದುವು. ೨೨. ನವತಾರುಣ್ಯದಿಂದ ಉಂಟಾದ ರಾಗವು (ಅನುರಾಗ, ಕೆಂಪು) ಮನಸ್ಸನ್ನು ಪ್ರವೇಶಿಸಲು ಆಗದಿದ್ದುದರಿಂದ ಹೊರಗೆ ನಿಂತಿದೆಯೋ ಎಂಬಂತೆ ಅವನ ಪದ್ಮರಾಗಮಣಿಯಂತಿರುವ ಕೆಂದುಟಿಯು ಹಣ್ಣಾದ ತೊಂಡೆಹಣ್ಣಿನ ಕಾಂತಿಯನ್ನು ಪ್ರತಿಭಟಿಸುತ್ತಿತ್ತು. (ಅದರ ಕಾಂತಿಗಿಂತಲೂ ಮಿಗಿಲಾದ ಕಾಂತಿಯುಳ್ಳದ್ದಾಗಿತ್ತು) ಟಿ. ಕವಿಸಮಯದಲ್ಲಿ ಅನುರಾಗವು ಕೆಂಪುಬಣ್ಣವುಳ್ಳದ್ದು. ಅದರಿಂದ ಕೆಂದುಟಿಯನ್ನು ಹೊರಗಿರುವ ಅನುರಾಗವೆಂದು ವರ್ಣಿಸಿದ್ದಾನೆ. ೨೩. ಇನ್ನೂ ಮೀಸೆ ಮೂಡದಿರುವ ಅವನ ತಾವರೆಯಂದದ ಮುಖವು ಅಂದವಾಗಿ ಇನ್ನೂ ಮರಿದುಂಬಿಗಳು ಎರಗದಿರುವ ಹೊಂದಾವರೆಯನ್ನು ನೆನಪಿಗೆ ತರುತ್ತಿತ್ತು. ಟಿ|| ಇಲ್ಲಿ ಆಗತಾನೆ ಅರಳುತ್ತಿರುವ ಹೊಂದಾವರೆ ಎಂದು ತಿಳಿಯಬೇಕು. ೨೪. ಆ ಮುನಿಕುಮಾರನ ಬಹಳ ಶುಭ್ರವಾದ ಯಜ್ಞೋಪವೀತವು ಮನ್ಮಥನ ಬಿಲ್ಲಿನ ನಾಣಿನಂತೆಯೂ, ಮಹಾತಪಸ್ಸೆಂಬ ಕೆರೆಯಲ್ಲಿ ಬೆಳೆದಿರುವ ತಾವರೆಯ ದಂಟಿನ ದಾರಗಳಂತೆಯೂ ಶೋಭಿಸುತ್ತಿತ್ತು. ೨೫. ಆ ಮುನೀಶ್ವರನ ಒಂದು ಕೈಯಲ್ಲಿದ್ದ ಸಟಿಕಮಯವಾದ ಕಮಂಡಲು ತೊಟ್ಟಿನಿಂದ ಕೂಡಿಕೊಂಡಿರುವ ವಕುಳಫಲದಂತೆ ಕಾಣುತ್ತಿತ್ತು. ಚಿಗುರಿನಂತೆ ಮೃದುವಾದ ಮತ್ತೊಂದು ಕೈಯಲ್ಲಿದ್ದ ಸ್ವಚ್ಛವಾದ ಸಟಿಕದ ಜಪಸರವು ಮನ್ಮಥನ ವಿನಾಶದಿಂದ ಅಳುತ್ತಿರುವ ರತೀದೇವಿಯ ಕಣ್ಣುಗಳಿಂದ ಉದುರುತ್ತಿರುವ ಕಂಬನಿಗಳಂತೆ ರಮಣೀಯವಾಗಿ ಕಾಣುತ್ತಿತ್ತು. ೨೬. ಆ ಮುನಿಕುಮಾರನ ಸುರುಳಿ ಸುತ್ತಿಕೊಂಡಿರುವ ಸುಂದರವಾದ ಹಾಗೂ ಆಳವಾದ ಹೊಕ್ಕಳು ಪರಿಶುದ್ಧವಾದ ಸಮಸ್ತ ವಿದ್ಯೆಗಳೆಂಬ
ಇಂಬಾಗಿರೆ ಬಾಂದೊ ಯೊಳ
ಲುಂಬಿದ ಮಂದಾರವಲ್ಕವಿರಚಿತ ನವದಿ
ವ್ಯಾಂಬರವಾ ಮುನಿವರನೊಳ್
ಬಿಂಬಿಸಿತು ಜರಚ್ಚಕೋರಲೋಚನರುಚಿರಂ   ೨೭
ವ|| ಅಂತುಮಲ್ಲದೆಯುಂ ಬ್ರಹ್ಮಚರ್ಯಕ್ಕಲಂಕಾರಮುಂ ಧರ್ಮಕ್ಕೆ ನವಯವ್ವನಮುಂ ಸರಸ್ವತಿಗೆ ಲೀಲಾ ವಿಲಾಸಮುಂ ವಿದ್ಯಾಪ್ರತತಿಗೆ ಸ್ವಯಂವರಪತಿಯುಂ ಸಮಸ್ತಶ್ರುತಿಗಳಿಗೆ ಸಂಕೇತನಿಕೇತನಮುಮೆನಿಸಿದನಲ್ಲದೆಯುಂ
ತನಗನುರೂಪಮೆಂಬಿನೆಗಮೊರ್ವ ಕುಮಾರತಪಸ್ವಿ ದೇವತಾ
ರ್ಚನೆಗೆ ವನಕ್ಕೆ ಬಂದು ಪೊಸವೂಗಳನರ್ತಿಯೊಳಾಯ್ದು ಕೊಯ್ದು ಬೆ
ನ್ನನೆ ಬರಲೀ ವನಾಂತರ ಸರೋವರದಲ್ಲಿಗೆ ಮೀಯಲೆಂದು ಮೆ
ಲ್ಲನೆ ಬರುತಿರ್ದ ತನ್ಮುನಿಕುಮಾರನನಾಂ ಬಿಡೆ ನೋಡಿದೆಂ ನೃಪಾ        ೨೮
ವ|| ಅಂತು ನೋೞ್ಪನ್ನೆಗಂ
ಸ್ಮರಕಾಂತಾರತಘರ್ಮಬಿಂದುಚಯಮೋ ಮೀನಾಂಕಮತ್ತೇಭಚಾ
ಮರಮೋ ನಂದನಲಕ್ಷಿ ಯೊಳ್ನಗೆಯೊ ತಾಂ ಮಂದಾನಿಲಂ ತೆಂಕಣಿಂ
ಬರೆ ಚೈತ್ರಂ ಕುಡುವರ್ಘ್ಯಲಾಜತತಿಯೋ ಪೇೞೆಂಬಿನಂ ಪುಷ್ಪಮಂ
ಜರಿಯಂ ತನ್ಮುನಿಕರ್ಣಪೂರಕಮನತ್ಯಾಶ್ಚರ್ಯದಿಂ ನೋಡಿದೆಂ            ೨೯
ಗುಂಜನ್ಮದಾಳಿಮಾಲಾ
ಮಂಜರಿ ಬೆನ್ನಟ್ಟಿ ಬಂದ ನವಸೌರಭಮಂ
ರಂಜಿಸಿ ತೋಱುವ ಸುಮನೋ
ಮಂಜರಿಯಿಂ ಬಂದುದೆಂದು ಪರಿಭಾವಿಸಿದೆಂ            ೩೦
ವ|| ಅಂತು ಭಾವಿಸುತ್ತುಂ ಆ ಮುನಿಕುಮಾರವದನೇಂದುಬಿಂಬಮಂ ನೋಡಿ
ಸಿರಿ ನಲವಿಂದಮಿರ್ಪ ನೆಲೆ ಕಣ್ಗಳ ಪರ್ವಮೆನಿಪ್ಪ ಪಂಕಜೋ
ತ್ಕರಮುಮನಿಂದುಮಂಡಲಮುಮಂ ಮೊದಲೊಳ್ ಸಮೆದಬ್ಜಜಂ ಮನೋ
ಹರಮೆನೆ ಮಾಡಿದೀ ಮೊಗದ ಪೋಲ್ವೆಗೆ ಮುನ್ನೆಗೞಲ್ ತಗುೞ ಬಿ
ತ್ತರಿಸಿದನಲ್ಲದಿಂತು ಸಮವಸ್ತುಗಳಂ ಪಡೆವಂತು ಗಾಂಪನೇ     ೩೧
ನದಿಗಳ ಸಂಗಮದಲ್ಲಿ ತೋರುವ ಸುಳಿಯಂತೆ ಶೋಭಿಸುತ್ತಿತ್ತು. ೨೭. ದೇವಲೋಕದ ಮಂದಾರವೃಕ್ಷದ ನಾರುಗಳಿಂದ ನಿರ್ಮಿಸಿರುವ ಮತ್ತು ಹೊಸದಾಗಿರುವ, ದೇವಗಂಗಾನದಿಯಲ್ಲಿ ಒಗೆದು ಮಡಿಮಾಡಿರುವ, ಮುದಿಚಕೋರಪಕ್ಷಿಯ ಕಣ್ಣಿನಂತೆ ಸುಂದರವಾದ ಅತ್ಯುತ್ತಮವಾದ ಪಂಚೆಯು ಒಪ್ಪವಾಗಿ ಶೋಭಿಸುತ್ತಿತ್ತು. ವ|| ಅದಲ್ಲದೆ ಅವನು ಬ್ರಹ್ಮಚರ್ಯವ್ರತಕ್ಕೆ ಅಲಂಕಾರರೂಪನಾಗಿಯೂ, ಧರ್ಮಕ್ಕೆ ಹೊಸಹರೆಯದಂತೆಯೂ, ಸರಸ್ವತಿಗೆ ವಿನೋದದ ಬೆಡಗಿನಂತೆಯೂ, ವಿದ್ಯೆಗಳೆಂಬ ಲಲನೆಯರಿಗೆ ಸ್ವಯಂವರದ ಪತಿಯಂತೆಯೂ, ಸಮಸ್ತ ವೇದಗಳಿಗೂ ಸಂಕೇತಸ್ಥಾನವಾದಂತೆಯೂ (ಸೇರಲು ಗೊತ್ತುಮಾಡಿಕೊಂಡಿರುವ ಸ್ಥಳ) ಇದ್ದನು. ೨೮. ಅವನಿಗೆ ಸರಿಸಮಾನನಾದ ಮತ್ತೊಬ್ಬ ತರುಣ ಮುನಿಯು ದೇವರ ಪೂಜೆಗಾಗಿ ಈ ಕಾಡಿಗೆ ಬಂದು ಹೊಸಹೂವುಗಳನ್ನು ಆಸೆಯಿಂದ ಆರಿಸಿ ಕೊಯ್ಯುತ್ತಾ ಅವನ ಹಿಂದೆಯೇ ಬರುತ್ತಿದ್ದನು. ಎಲೈ ರಾಜನೆ, ಹೀಗೆ ಈ ಕಾಡಿನ ಒಳಗಿರುವ ಸರೋವರಕ್ಕೆ ಸ್ನಾನಕ್ಕಾಗಿ ಮೆಲ್ಲನೆ ಬರುತ್ತಿದ್ದ ಆ ಋಷಿಕುಮಾರನನ್ನು ನಾನು ಬಿಡದೆ ನೋಡಿದೆನು. ವ|| ಹಾಗೆ ನೋಡುತ್ತಿರಲಾಗಿ ೨೯. ಆಗ ನಾನು ಆ ಮುನಿಯ ಕಿವಿಯ ಮೇಲೆ ಇಟ್ಟುಕೊಂಡಿದ್ದ ಹೂವಿನ ಗೊಂಚಲನ್ನು ಬಹಳ ಆಶ್ಚರ್ಯದಿಂದ ನೋಡಿದೆನು. ಅದು ಮನ್ಮಥನ ಮಡದಿಯಾದ ರತಿಯ ಸಂಭೋಗಕಾಲದಲ್ಲಿ ಉಂಟಾದ ಬೆವರುಹನಿಗಳ ಗುಂಪಿನಂತೆಯೂ, ಮನ್ಮಥನೆಂಬ ಮದ್ದಾನೆಯ ಚಾಮರದಂತೆಯೂ, ವನಲಕ್ಷಿ ಯ ಮಂದಹಾಸದಂತೆಯೂ, ಮಂದಮಾರುತವು ದಕ್ಷಿಣದ ಕಡೆಯಿಂದ ಬರಲಾಗಿ ಚೈತ್ರಮಾಸವು ನೀಡುವ ಸ್ವಾಗತಕಾಲದ ಅರ್ಘ್ಯದಲ್ಲಿರುವ ಅರಳುಗಳಂತೆಯೂ ಶೋಭಿಸುತ್ತಿತ್ತು. ೩೦. ಮೊರೆಯುತ್ತಿರುವ ಹಾಗೂ ಮದವೇರಿದ ದುಂಬಿಸಾಲುಗಳ ತಂಡವು ಬೆನ್ನಟ್ಟಿಕೊಂಡು ಬಂದ ಹೊಸಕಂಪು ಈ ಹೂವಿನ ಗೊಂಚಲಿನಿಂದಲೇ ಬಂದಿರಬೇಕೆಂದು ನಾನು
ನಿಶ್ಚೆ ಸಿದೆನು. ವ|| ಹಾಗೆ ಆಲೋಚಿಸುತ್ತಾ ಆ ಮುನಿಕುಮಾರನ ಮುಖಚಂದ್ರನನ್ನು ನೋಡಿ ೩೧. ಲಕ್ಷಿ ಯು ಸಂತೋಷದಿಂದ ವಾಸ
ವ|| ಮತ್ತಂ
ಕೇಳಿ ಸುಷಮ್ನೆಯೆಂಬ ಕರದಿಂ ಗಡ ಚಂದ್ರಕಲಾಕಲಾಪಮಂ
ಕಾಲದೊಳಂಶುಮಾಲಿ ತೆಗೆದೀಂಟುವನೆಂಬುದಸತ್ಯಮಾ ಪ್ರಭಾ
ಜಾಲಕಮೆಲ್ಲಮೀ ತನುವಿನೊಳ್ ಪುಗುತಿರ್ಪುದು ತಪ್ಪದಲ್ಲದಿಂ
ತೀ ಲಲಿತಾಂಗೞು ತಪದೊಳಿಂತಿರೆ ಕಾಂತಿಯನಪ್ಪುಕೆಯ್ಗುಮೇ ೩೨
ವ|| ಎಂದು ರೂಪೈಕಪಕ್ಷಪಾತಮಂ ಭಾವಿಸುತ್ತಮಿರ್ಪುದುಂ
ನವಯವ್ವನದೊಳ್ ಗುಣದೋ
ಷವಿಚಾರಮನಿಂತು ಮಾಡಲೀಯದ ಭಾವೋ
ಧ್ಭವನಿಂ ಪರವಶೆಯಾದೆಂ
ನವಕುಸುಮಾಸವದೆ ಸೊಕ್ಕಿದಳಿನಿಯ ತೆಱದಿಂ          ೩೩
ವ|| ಅನಂತರಮುಸಿರೊಡನೆಮೆಯಿಕ್ಕುವುದಂ ಮದು ಪರಿದು ಪತ್ತಲವ್ವಳಿಸಿ ಕಳವಳಿಸಿ ಕೊಂಕಿ ಬಳಸುವೆಳಸುವಲರ್ಗಂಗಳಿಂ ತದ್ರೂಪಲಾವಣ್ಯರಸಮನೞ್ಕಱಂ ಬರೆ ಪೀರ್ವಂತೆ ನಿನಗೊಳಗಾದೆನೆಂಬಂತೆ ಮನಮನಂಗಯ್ಯಲಿಕ್ಕಿ ತೋರ್ಪನೆಂಬಂತೆ ತನ್ಮಯಮಾಗಲೊಡರಿಪೆನೆಂ ಬಂತೆ ಮದನನಲೆದಪಂ ಕಾಯೆನ್ನನೆಂಬಂತೆ ಶರಣ್ಬುಗುವೆನೆಂಬಂತೆ ಮನದೊಳೆಡೆಗುಡೆಂದಳುಪಂ ತೋಱುವಂತೆ ಕುಲಹೀನ ಕನ್ಯಕಾಜನೋಚಿತಮತಿ ಲಜ್ಜಾಕರಮನೋರಥವಿದೆನಗೆ ತಕ್ಕುದಲ್ಲದುದಂ ನೆಗೞ್ದೆನೆಂದಱವೆನಾಗಿಯುಂ ಅತ್ಯಾಸಕ್ತಿಯಿಂ ಮಱವಟ್ಟರಂತೆಯುಂ ಚಿತ್ರಿಸಿದರಂತೆಯುಂ ಮೂರ್ಛೆವೋದರಂತೆಯುಂ ಆರಾನುಂ ಪಿಡಿಕೆವೆತ್ತರಂತೆಯುಂ ಮಿಡುಕದೆ ನೋಡುತಿರ್ದೆನನ್ನೆಗಂ
ಪೂಗಣೆ ನಾಂಟಿದಂತೆ ತನು ಕಂಪಿಸುತಿರ್ದುದು ಘರ್ಮವಾರಿಯಿಂ
ದಾಗಳೆ ಕರ್ಚಿದಂತೆ ನೆಪೋದುದು ಲಜ್ಜೆ ಮರಳ್ದು ತನ್ಮಹಾ
ಭಾಗನ ರೂಪನೀಕ್ಷಿಸುವವೋಲ್ ಪುಳಕಂ ತಲೆದೋಱದತ್ತು ಕಾ
ಮಾಗಮನಕ್ಕೆ ಪಕ್ಕುಗೊಂಡುವಂತೆವೊಲಿರ್ದುದು ಸುಯ್ ನಿರಂತರಂ     ೩೪
ಮಾಡುವ ಕಮಲಗಳನ್ನೂ, ಕಣ್ಣುಗಳಿಗೆ ಹಬ್ಬವನ್ನುಂಟುಮಾಡುವ ಚಂದ್ರಮಂಡಲವನ್ನೂ ಬ್ರಹ್ಮನು ಮೊದಲು ಸೃಷ್ಟಿಮಾಡಿ ಆಮೇಲೆ ಈ ಸುಂದರವಾದ ಮುಖವನ್ನು ಸೃಷ್ಟಿಮಾಡಿದ್ದಾನೆ. ಹೀಗೆ ಒಂದೇ ಬಗೆಯ ವಸ್ತುಗಳನ್ನು ಮತ್ತೆ ಮತ್ತೆ ಮಾಡುವುದಕ್ಕೆ ಬ್ರಹ್ಮನೇನೂ ದಡ್ಡನಲ್ಲ. ಈ ಮುಖವನ್ನು ಸೃಷ್ಟಿಮಾಡುವುದಕ್ಕೆ ಮೊದಲು ಮಾದರಿಗಾಗಿ ಅವುಗಳನ್ನು ನಿರ್ಮಿಸಲು ಪ್ರಾರಂಭಿಸಿ ಚೆನ್ನಾಗಿ ಅಭ್ಯಾಸಮಾಡಿಕೊಂಡನು. ಕೈಕುದುರಿದ ಮೇಲೆ ಈ ಮುನಿಕುಮಾರನ ಮುಖವನ್ನು ಸೃಷ್ಟಿಮಾಡಿದ್ದಾನೆ. (ಟಿ|| ಇವನ ಮುಖವು ಅವರೆಡಕ್ಕಿಂತ ಹೆಚ್ಚು ರಮಣೀಯವಾಗಿದೆ ಎಂದು ತಾತ್ಪರ್ಯ) ವ|| ಮತ್ತು ೩೨. “ ಸೂರ್ಯನು ಕೃಷ್ಣಪಕ್ಷದಲ್ಲಿ ಸುಷಮ್ನೆ ಎಂದು ಹೆಸರುಳ್ಳ ತನ್ನ ಕಿರಣದಿಂದ ಚಂದ್ರನ ಕಲೆಗಳನ್ನು ಕುಡಿಯುತ್ತಾನೆ” ಎಂದು ಪುರಾಣಗಳಲ್ಲಿ ಹೇಳಿದೆಯಲ್ಲವೆ? ಅದು ಸುಳ್ಳು. ನಾನು ಹೇಳುವುದನ್ನು ಕೇಳಿ. ಆ ಚಂದ್ರನ ಕಾಂತಿಗಳೆಲ್ಲವೂ ಈ ಮುನಿಕುಮಾರನ ಶರೀರದಲ್ಲಿ ಸೇರಿಕೊಳ್ಳುತ್ತಿವೆ. ಇದು ಖಂಡಿತ. ಹಾಗಿಲ್ಲದಿದ್ದರೆ ಈ ಸುಂದರವಾದ ಶರೀರವು ತಪಸ್ಸುಮಾಡುವ ಈ ಸಮಯದಲ್ಲೂ ಇಷ್ಟು ಕಾಂತಿಯನ್ನು ಹೊಂದುತ್ತದೆಯೇ? ವ|| ಎಂದು ಅವನ ಸೌಂದರ್ಯವೊಂದರಲ್ಲೇ ಮುಖ್ಯವಾಗಿ ಅಭಿಮಾನವನ್ನು ಹೊಂದಿರಲಾಗಿ ೩೩. ಹೀಗೆ ಹೊಸಹರಯದಲ್ಲಿ ಗುಣದೋಷವಿಚಾರವನ್ನು ಮಾಡಲು ಅವಕಾಶವನ್ನು ಕೊಡದ ಮನ್ಮಥನಿಂದ ಹೊಸಹೂವಿನ ರಸವನ್ನು ಕುಡಿದು ಸೊಕ್ಕಿದ ಹೆಣ್ಣುದುಂಬಿಯಂತೆ ಪರವಶಳಾದೆನು. ವ|| ಬಳಿಕ ಉಸಿರು ಬಿಡುವುದರೊಂದಿಗೆ ರೆಪ್ಪೆ ಹೊಡೆಯುವುದನ್ನೂ ಮರೆತು ಮೇಲೆ ಬೀಳಲು ಆತುರಪಟ್ಟು ಕಳವಳಗೊಂಡು ವಕ್ರವಾಗಿ ಅವನನ್ನು ಸುತ್ತುಗಟ್ಟಿ ನೋಡಲು ಆಸೆಪಡುವ ಕಣ್ಣುಗಳಿಂದ ಅವನ ಸೌಂದರ್ಯರಸವನ್ನು ಬಹಳ ಆಸಕ್ತಿಯಿಂದ ಅತ್ಯಕವಾಗಿ ಕುಡಿಯುವಂತೆಯೂ, ನಿನಗೆ ನಾನು ಅನಳಾಗಿದ್ದೇನೆ ಎಂಬಂತೆಯೂ, ಮನಸ್ಸನ್ನು ಅಂಗೈಯಲ್ಲಿಟ್ಟುಕೊಂಡು ತೋರಿಸುತ್ತೇನೆ ಎಂಬಂತೆಯೂ, ತನ್ಮಯತೆಯನ್ನು ಪಡೆಯಲು ಪ್ರಯತ್ನಿಸುವಂತೆಯೂ, “ಮನ್ಮಥನು ಬಾಸುತ್ತಿದ್ದಾನೆ, ನನ್ನನ್ನು ಕಾಪಾಡು”ಎಂಬಂತೆಯೂ, ನಿನಗೆ ಶರಣಾಗತಳಾಗಿದ್ದೇನೆ ಎಂಬಂತೆಯೂ, ನಿನ್ನ ಮನಸ್ಸಿನಲ್ಲಿ ನನಗೆ ಸ್ಥಾನವನ್ನು ಕೊಡು ಎಂದು ಅಪೇಕ್ಷೆಯನ್ನು ತೋರಿಸುವಂತೆಯೂ, ಕೇವಲ ಕೀಳುಮಟ್ಟದ ಹುಡುಗಿಯರಿಗೆ ಮಾತ್ರ ಅರ್ಹವಾದ ಬಹಳ ನಾಚಿಕೆಯನ್ನುಂಟುಮಾಡುವ ಈ ಅಪೇಕ್ಷೆಯು ನನಗೆ ತಕ್ಕುದಲ್ಲ, ಇಂತಹ ಅಯೋಗ್ಯ ಕೆಲಸವನ್ನು ಮಾಡುತ್ತಿದ್ದೇನೆಂದು ತಿಳಿದುಕೊಂಡಿದ್ದರೂ ಅತ್ಯಾಸಕ್ತಿಯಿಂದ ಸ್ತಂಭಿತರಾದವರಂತೆಯೂ, ಚಿತ್ರದಲ್ಲಿ ಬರೆಯಲ್ಪಟ್ಟವರಂತೆಯೂ, ಮೂರ್ಛೆಗೊಂಡವರಂತೆಯೂ, ಯಾರಿಂದಲೋ ಹಿಡಿಯಲ್ಪಟ್ಟವರಂತೆಯೂ ಅಲುಗಾಡದೆ ಅವನನ್ನೇ ನೋಡುತ್ತಿದ್ದೆನು. ೩೪. ಮನ್ಮಥನ ಪುಷ್ಪಬಾಣವು ನಾಟಿದಂತೆ ನನ್ನ ಶರೀರವು
ಇವು ಮೊದಲಾಗೊಮ್ಮೆಯೆ ಮದ
ನವಿಕಾರಂ ಪಲವುಮಾಗಳಾಗುತ್ತಿರೆ ಮು
ನ್ನವನಱಯದವಳೆನತ್ಯಭಿ
ನವಸಾಧ್ವಸಮಾಗಲಳ್ಕಿ ತಳವೆಳಗಾದೆಂ       ೩೫
ವ|| ಅಂತು ಬೆಡಗುಗೊಂಡು
ನಿಯತೇಂದ್ರಿಯನೊಳ್ ತೇಜೋ
ಮಯನೊಳ್ ರೂಪೈಕಪಕ್ಷಪಾತದೆ ನೆ ನೀ
ತಿಯನುೞದು ಮುನಿಪನೊಳ್ ನಿ
ರ್ಭಯನಂಗಜನೆನ್ನನಿಂತಿರಲ್ ಸೋಲಿಕುಮೇ            ೩೬
ಕೂರ್ತಂಗನೆಯರ್ ನೀತಿಯ
ವಾರ್ತೆಯುಮಂ ಬಿಸುಟು ಪತ್ತುವರ್ ಪತ್ತಲೊಡಂ
ಧೂರ್ತೆಯಿವಳೆಂಗುಮೋ ಎಂ
ತಾರ್ತಪೆನಿಲ್ಲಾವತೆಱದೊಳಂ ನಿಲೆ ಪಿಡಿಯಲ್           ೩೭
ಪಲಬರ್ ಕಾಂತೆಯರೊಲ್ದುಪೋದರೊಳರೆಂತುಂ ಕಾಂತರೊಳ್ ಬೇಟವ
ಗ್ಗಲಿಸಲ್ ಕಾಣದೆ ಲಜ್ಜೆಗೆಟ್ಟರೊಳರಿಂತೀ ಲೋಕದೊಳ್ ರೂಪುಗಾ
ಣಲೊಡಂ ತೊಟ್ಟನೆ ಲಜ್ಜೆಗೆಟ್ಟಱವುಗೆಟ್ಟೆನ್ನಂತೆ ಕಣ್ಗೆಟ್ಟು ಪೇ
ೞೊಲವಿಂದಿಂತೆರ್ದೆಗೆಟ್ಟರಾರೆನುತುಮತ್ಯೌತ್ಸುಕ್ಯಮಂ ತಾಳ್ದಿದೆಂ           ೩೮
ವ|| ಅಂತಾಶ್ಚರ್ಯಮಂ ತಳೆದು ನನ್ನ ನಾನೆ ಸಂತೈಸಿ
ಎನ್ನೆವರಂ ಸಚೇತನೆಯೆನೆನ್ನೆವರಂ ಲಘುವಾಗದಿರ್ಪೆನೋ
ಅನ್ನೆಗಮೀಗಳೀಯೆಡೆಯಿನಾಂ ತೊಲಗಿರ್ಪುದು ಕಜ್ಜಮಲ್ಲದಂ
ದೆನ್ನಯ ಮನ್ಮಥೋಚಿತವಿಕಾರಮನೀಕ್ಷಿಸಿ ಸೋಲ್ತಳಕ್ಕಟಾ
ಎನ್ನದೆ ಶಾಪಮಂ ಕುಡುವನಂತುಟೆ ಕೋಪಿಗಳಲ್ತೆ ತಾಪಸರ್   ೩೯
ನಡುಗುತ್ತಿತ್ತು. ಬೆವರಿನಿಂದ ಆಗಲೇ ಚೆನ್ನಾಗಿ ತೊಳೆಯಲ್ಪಟ್ಟಂತೆ ನಾಚಿಕೆಯು ಹೊರಟುಹೋಯಿತು. ಆ ಮಹಾಪುರುಷನ ಸೌಂದರ್ಯಯನ್ನು ನೋಡುವುದಕ್ಕೋ ಎಂಬಂತೆ ರೋಮಾಂಚನವು ತಲೆಯಿಕ್ಕಿತು. ಮನ್ಮಥನ ಆಗಮನಕ್ಕೆ ಅವಕಾಶ ಮಾಡಿಕೊಡುವುದಕ್ಕೋ ಎಂಬಂತೆ ಒಳಗಿನಿಂದ ನಿಟ್ಟುಸಿರು ಒಂದೇ ಸಮನೆ ಹೊರಕ್ಕೆ ಬರುತ್ತಿತ್ತು. (ಒಳಗೆ ತುಂಬಿದ್ದ ಉಸಿರೆಲ್ಲ ಹೊರಕ್ಕೆ ಬಂದರೆ ಒಳಗೆ ಖಾಲಿಯಾಗಿ ಕಾಮನ ಪ್ರವೇಶಕ್ಕೆ ಅನುಕೂಲವಾಗುತ್ತದೆ ಎಂದು ಅಭಿಪ್ರಾಯ) ೩೫. ಇವು ಪ್ರಥಮವಾಗಿ ಒಟ್ಟಿಗೆ ಅನೇಕ ರೀತಿಯ ಕಾಮವಿಕಾರಗಳು ಉಂಟಾಗುತ್ತಿರಲು, ಇದಕ್ಕೆ ಮೊದಲು ಅದರ ಅನುಭವವೇ ಇಲ್ಲದವಳಾಗಿದ್ದ ನಾನು ಹೊಸದಾಗಿ ಭಯವುಂಟಾಗಲು ಸಂಕೋಚಪಟ್ಟು ತಲ್ಲಣಿಸಿಹೋದೆನು. ವ|| ಹೀಗೆ ಭಯಪಟ್ಟು ೩೬. ಭಯವೇ ಇಲ್ಲದ ಮನ್ಮಥನು ಜಿತೇಂದ್ರಿಯನಾದ ಮತ್ತು ಬ್ರಹ್ಮತೇಜಸ್ಸಿನಿಂದ ತುಂಬಿರುವ ಈ ಮಹರ್ಷಿಯಲ್ಲಿ ಕೇವಲ ಸೌಂದರ್ಯದ ಒಂದು ಅಭಿಮಾನದಿಂದ ನೀತಿಯನ್ನು ಸಂಪೂರ್ಣವಾಗಿ ಪರಿತ್ಯಜಿಸಿ ಈ ರೀತಿ ನಾನು ಮನಸೋಲುವಂತೆ ಮಾಡಿಬಿಡಬಹುದೆ? ೩೭. ಹೀಗೆ ನಾನು ಮೇಲೆ ಬಿದ್ದುಹೋದರೆ ಆಗ ಅವನು “ಹೆಂಗಸರಿಗೆ ಪ್ರೀತಿಯುಂಟಾಗಿಬಿಟ್ಟರೆ ನೀತಿಯ ವಿಚಾರವನ್ನೆಲ್ಲಾ ಬೀಸಾಡಿ ಗಂಟುಬೀಳುತ್ತಾರೆ. ಇವಳು ಒಳ್ಳೆಯ ಮಾಯಾಂಗನೆ” ಎಂದು ತಿಳಿದುಕೊಳ್ಳುತ್ತಾನೋ ಏನೋ; ಅಂತೂ ಮನಸ್ಸನ್ನು ಬಿಗಿಹಿಡಿಯಲು ಯಾವ ರೀತಿಯಲ್ಲಿಯೂ ನಾನು ಸಮರ್ಥಳಾಗಲಿಲ್ಲ. ೩೮. ತಾವಾಗಿಯೇ ಪ್ರೀತಿಸಿ ನಲ್ಲರ ಹಿಂದೆ ಹೋಗಲಿರುವ ಅನೇಕ ಹೆಂಗಸರೂ ಇದ್ದಾರೆ. ಹಾಗೆಯೇ ಪ್ರಿಯಕರನಲ್ಲಿ ಪ್ರಣಯವು ಹೆಚ್ಚಾಗಲು ನಾಚಿಕೆಗೆಟ್ಟವರೂ ಇದ್ದಾರೆ. ಆದರೆ ಈ ಪ್ರಪಂಚದಲ್ಲಿ ನನ್ನ ಹಾಗೆ ರೂಪವನ್ನು ಕಂಡೊಡನೆಯೆ ಇದ್ದಕ್ಕಿದ್ದ ಹಾಗೆ ಲಜ್ಜೆಗೆಟ್ಟು. ಅರಿವುಗೆಟ್ಟು, ದಿಕ್ಕೆಟ್ಟು, ಎದೆಗೆಟ್ಟವರು ಯಾರಾದರೂ ಇದ್ದಾರೆಯೆ? ಎಂದು ನನ್ನಲ್ಲಿ ನಾನೇ ಆಶ್ಚರ್ಯಪಟ್ಟೆನು. ವ|| ಹಾಗೆ ಆಶ್ಚರ್ಯಪಟ್ಟು ನನ್ನನ್ನು ನಾನೇ ಸಮಾಧಾನಪಡಿಸಿಕೊಂಡು, ೩೯. ನನ್ನ ಬುದ್ಧಿಯು ನನ್ನ ಹತೋಟಿಯನ್ನು ಮೀರುವುದಕ್ಕೆ ಮೊದಲೆ, ಬೆಲೆ ಕಳೆದುಕೊಳ್ಳುವುದಕ್ಕೆ ಮೊದಲೆ, ಈ ಸ್ಥಳದಿಂದ ನಾನು ತೊಲಗಿಹೋಗುವುದೇ ಒಳ್ಳೆಯದು. ಇಲ್ಲದಿದ್ದರೆ ಇವನು
ವ|| ಎಂದು ಪೊಗಲುದ್ಯೋಗಂಗೆಯ್ದು ನಿಖಿಳಜನಪೂಜಾರ್ಹರನವeಗೆಯ್ಯಲಾಗದೆಂದು
ತೊಳಗುವ ಚೆನ್ನಪೂಗಳಲಕಾವಳಿಯೊಳ್ ಮಿಱುಗಲ್ ಕಪೋಲಮಂ
ಡಳತಳದೊಳ್ ತೆಱಂಬೊಳೆಯೆ ಕೋಮಲಪಲ್ಲವಕರ್ಣಪೂರ ಮಂ ಜುಳಮಣಿಕುಂಡಲಂ ಪೆಗಲೊಳಾಡೆ ಮರಳ್ದೆವೆಯಿಕ್ಕದಾಂ ಮನಂ
ಗೊಳಿಪ ಮೂನೀಂದ್ರನಾನನಮನೀಕ್ಷಿಸುತಂ ಪೊಡವಟ್ಟೆನೞ್ಕಱಂ            ೪೦
ವ|| ತದನಂತರಂ
ಮದನಂ ದುರ್ಜಯನಿಂದ್ರಿಯಂಗಳನಿವಾರ್ಯಂಗಳ್ ವಸಂತಂ ಮದ
ಪ್ರದನಾಸ್ಥಾನವತೀವರಮ್ಯಮೆನಗಂ ದುಖಂಬರಲ್ವೇೞ್ಕುಮ
ಪ್ಪುದೞಂ ಭಾವಿಸಿ ಮದ್ವಿಕಾರಮನೆ ನೋಡುತ್ತಿರ್ಪುದುಂ ಗಾಳಿಗೊ
ಡ್ಡಿದ ದೀಪಾಂಕುರದಂತೆ ತನ್ಮುನಿಯುಮಂ ಕಾಮಂ ಚಲಂ ಮಾಡಿದಂ    ೪೧
ವ|| ಅಂತು ಮಾಡೆ
ಮನಮೆನ್ನಂ ಮುಂಬರಲ್ ಮುಂದುವರಿವುದನೆ ತೋರ್ಪಂತೆ
ನೀಳ್ದತ್ತು ಸುಯ್ ಭೋಂ ಕೆನಲಂತೆಯ್ತರ್ಪ ಕಾಮಂಗೊಲವಿನೊಳಿದಿರೇೞ್ವಂತೆ
ರೋಮೋದ್ಗಮಂ ತೊಟ್ಟನೆ ಮೆಯ್ದೋಱತ್ತು ವೀರವ್ರತವೞದಪುದಿನ್ನೆಂದು ನಟ್ಟಂಜಿದಂತಾ
ತನ ಕೆಯ್ಯೊಳ್ ರಂಜಿಪಕ್ಷಾವಳಿ ನಡುಗಿದುದತ್ಯಂತಮಾಶ್ಚರ್ಯಮಾಗಲ್            ೪೨
ವ|| ಅಂತುಮಲ್ಲದೆಯುಂ
ಕರಮೆಸೆದು ತೋಱುತಿರ್ದಪು
ದೆರಡನೆಯ ವಸಂತಕುಸುಮಮಂಜರಿಯೆಂಬಂ
ತಿರೆ ತತ್ಕಪೋಲದೊಳ್ ಬಿ
ತ್ತರಿಸಿದುವು ಕೊನರ್ತ ಬೆಮರ ಬಿಂದುಗಳಾಗಲ್        ೪೩
ತನಗೆ ಇಷ್ಟವಿಲ್ಲದ ನನ್ನ ಕಾಮವಿಕಾರಗಳನ್ನು ನೋಡಿ ‘ಅಯ್ಯೋ ಪಾಪ! ಏನೋ ಮನಸೋತಿದ್ದಾಳೆ’ ಎಂದು ಕನಿಕರಿಸದೆ ಹಾಗೆಯೆ ಶಾಪವನ್ನು ಕೊಟ್ಟರೂ ಕೊಡಬಹುದು. ಋಷಿಗಳು ಸಾಮಾನ್ಯವಾಗಿ ಕೋಪಿಷ್ಠರೇ ಅಲ್ಲವೆ? ವ|| ಎಂದು ಹಿಂದಿರುಗಲು ಪ್ರಯತ್ನಪಟ್ಟು ಸರ್ವರಿಗೂ ಪೂಜಾರ್ಹರಾದ ಮುನಿಗಳನ್ನು ಕಡೆಗಣಿಸಿ ಹೋಗಬಾರದೆಂದು, ೪೦. ಮುಂಗುರುಳುಗಳಲ್ಲಿ ಮುಡಿದುಕೊಂಡಿದ್ದ ಸುಂದರವಾದ ಹೂವುಗಳು ಕೆನ್ನೆಯ ಮೇಲೆ ಜೋಲಾಡಿ ಚೆನ್ನಾಗಿ ಶೋಭಿಸುತ್ತಿರಲಾಗಿ, ಮೃದುವಾದ ಚಿಗುರುಗಳಿಂದ ಕೂಡಿರುವ ಮನೋಹರವಾದ ಕಿರಿಯೋಲೆಯ ಹೆಗಲಿನ ಮೇಲೆ ನಲಿದಾಡುತ್ತಿರಲಾಗಿ ನಾನು ಮತ್ತೆ ಮತ್ತೆ ಎವೆಯಿಕ್ಕದೆ ಆ ಮುನಿಕುಮಾರನ ಸುಂದರವಾದ ಮುಖವನ್ನು ನೋಡುತ್ತಾ ಒಲುಮೆಯಿಂದ ನಮಸ್ಕರಿಸಿದೆನು. ವ|| ಬಳಿಕ ೪೧. ಮನ್ಮಥನನ್ನು ಜಯಿಸಲು ಸಾಧ್ಯವಿಲ್ಲದುದರಿಂದಲೂ, ಇಂದ್ರಿಯಗಳನ್ನು ತಡೆಯಲು ಅಸಾಧ್ಯ ವಾದುದರಿಂದಲೂ, ವಸಂತಕಾಲವು ಮದವನ್ನುಂಟು ಮಾಡುವುದರಿಂದಲೂ, ಆ ಪ್ರದೇಶವು ಬಹಳ ರಮಣೀಯವಾಗಿದ್ದುದರಿಂದಲೂ, ಒಟ್ಟಿನಲ್ಲಿ ನನಗೂ ಈ ಬಗೆಯ ದುಖವುಂಟಾಗುವ ಯೋಗವಿದ್ದುದರಿಂದಲೂ, ಆ ತರುಣಮುನಿಯು ನನ್ನ ವಿಕಾರಗಳನ್ನು ಗಮನಿಸಿ ನೋಡುತ್ತಿರಲಾಗಿ ಮನ್ಮಥನು ಅವನ ಮನಸ್ಸನ್ನು ಗಾಳಿಗೊಡ್ಡಿದ ದೀಪಜ್ವಾಲೆಯಂತೆ ಅಳ್ಳಾಡಿಸಿಬಿಟ್ಟನು. ವ|| ಹಾಗೆ ಮಾಡಲಾಗಿ, ೪೨. ಮನಸ್ಸು ನನ್ನ ಕಡೆಗೆ ಬರುತ್ತಿರಲಾಗಿ, ದಾರಿ ತೋರಿಸುವುದಕ್ಕಾಗಿ ಮುಂದೆ ಬರುತ್ತಿರುವಂತೆ ಅರನ ಶ್ವಾಸವು ದೀರ್ಘವಾಯಿತು. ತಟ್ಟನೆ ಬರುತ್ತಿರುವ ಕಾಮಿನಿಗೆ ಪ್ರೀತಿಯಿಂದ ಎದುರುಗೊಳ್ಳುವುದಕ್ಕಾಗಿಯೇ ಎಂಬಂತೆ ರೋಮಾಂಚನವು ಕೂಡಲೆ ಕಾಣಿಸಿಕೊಂಡಿತು. ಇದುವರೆಗೆ ಆಚರಿಸುತ್ತಿದ್ದ ದೃಢಬ್ರಹ್ಮಚರ್ಯವ್ರತವು ಇನ್ನು ನಾಶವಾಗುತ್ತದೆ ಎಂಬ ಹೆದರಿಕೆಯಿಂದಲೋ ಎಂಬಂತೆ ಅವನ ಕೈಯಲ್ಲಿ ಶೋಭಿಸುತ್ತಿದ್ದ ಜಪಸರವು ಬಹಳ ಸೋಜಿಗವಾಗುವಂತೆ ನಡುಗುತ್ತಿತ್ತು. (ಟಿ. ಅವನಿಗೂ ಕಾಮಪರವಶತೆಯ ಪರಿಣಾಮವಾಗಿ ನಿಶ್ವಾಸ, ರೋಮಾಂಚನ ಕಂಪನಗಳುಂಟಾದುವು). ವ|| ಅದಲ್ಲದೆ, ೪೩. ಈ ಪಾರಿಜಾತಮಂಜರಿಗಿಂತಲೂ ಬೇರೆಯದಾದ ವಸಂತಕಾಲದಲ್ಲಿ ಬಿಡುವ ಮತ್ತೊಂದು ಹೂವಿನ ಗೊಂಚಲು ಶೋಭಿಸುತ್ತಿದೆಯೋ ಎಂಬಂತೆ ಅವನ ಕೆನ್ನೆಯ ಮೇಲೆ ಬೆವರಿನ ಹನಿಗಳು ಮೂಡಿ ಹರಡಿಕೊಂಡವು.


44-69/

ಮಹಾಶ್ವೇತೆಯ ವೃತ್ತಾಂತ [44 to 69]
ಮನದೊಂದೞ್ಕಳೆನ್ನನೊಲ್ದಡರೆ ನೋಡುತ್ತಿರ್ಪುದುಂ ಕಣ್ಣ ಬೆ
ಳ್ಪಿನಗುರ್ವಾಸ್ಥಳಮಂ ಸಿತಾಬ್ಜಮಯಮೆಂಬಂತಾಗೆಯುಂ ಮಾಡಿ ಭೋಂ
ಕೆನಲಚ್ಛೋದಸರೋಂಬುವಂ ಕುಮುದಷಂಡಂ ಬಿಟ್ಟು ತಳ್ತತ್ತು ಮೇ
ಲೆ ನಭೋಭಾಗಮನೆಂಬಿನಂ ಪಸರಿಸಿತ್ತಾಗಳ್ ದಿಶಾಚಕ್ರಮಂ               ೪೪
ವ|| ಅಂತೆಯ್ದೆ ಮತ್ತಮೆನ್ನೊಳ್ ಸಂಭೋಗಲೀಲಾನರ್ತನಕ್ಕೋಜನಪ್ಪ ಮನೋಜಂ ವಿಲಾಸೋಪದೇಶಕ್ಕೋಜ ನಾಗವೇೞ್ಕುಮಲ್ಲದಂದು ರತಿರಸಾಸ್ವಾದನಂಗಳನಱಯದನ ದಿಟ್ಟಿಗಮರ್ದನುಗುೞ್ವಂತೆ ಗೆಯ್ವಂದಮುಂ ಒಸರ್ದು ಪರಿದಪ್ಪುದೆನಿಪ ರತಿರಸಮುಮಾನಂದ ಬಾಷ್ಪಪ್ರಸರಮುಂ ರಸಭಾರದಿಂ ನಡುಗುವಂತೆ ಸಂಚಳಿಸುವಂದಮುಂ ಇನಿಸಪ್ಪೊಡಂ ಪೊಡರ್ಪನಪ್ಪುಕೆಯ್ಯದಿೞಯೆ ಪೂದಳೆದುದೆನಿಪ ಪುರ್ಬಿನ ಕುಡಿವೆರಸು ತೂಕಡನೊಳಕೊಂಡ ಜಾಡ್ಯಮುಂ ಸೊಕ್ಕು ಮುಕ್ಕುಳಿಸಿದಂತಿರ್ದಿರವುಂ ಬೞಲ್ದಂತೆ ಜೋಲ್ದಂದಮುಂ ಮುನ್ನಮಭ್ಯಾಸಮಿಲ್ಲದು ದರ್ಕ್ಕೆಂತು ದೊರೆಕೊಳ್ಗುಮೆಂದು ಭಾವಿಸಿ ನೋಡುತ್ತಾತನೊಳವಸರಂಬಡೆದು ಮೆಲ್ಲನೆಯ್ದೆವಂದು
ಪೆಸರೇನಾರ್ಗೀತನೀ ಜವ್ವನಿಗ ತವಸಿ ತೊಟ್ಟಿರ್ಪ ಕರ್ಣಾವತಂಸಂ
ಪೊಸತೀ ಲೋಕಕ್ಕಿದಾವಂಘ್ರಿಪದ ಪೊಳೆವ ಪೂಗೊಂಚಲಿಂದಾದುದೋ ನೀಂ
ಬೆಸಸಲ್ವೇೞಂತಿದಂ ಕೌತುಕಮನೆನಗೆನುತ್ತಂ ನಮಸ್ಕಾರಪೂರ್ವಂ
ಬೆಸಗೊಂಡೆಂ ತನ್ಮುನೀಂದ್ರಾನುಚರಮುನಿಯನಾನಂದತಿಪ್ರೀತಿಯಿಂದಂ            ೪೫
ವ|| ಅಂತು ಬೆಸಗೊಳೆ
ಬೆಸಗೊಳ್ವುದಱಂದಿದನು
ದ್ದೆಸಮಾವುದು ತರುಣಿ ನಿನಗೆ ಕೌತುಕಮೆನೆ ಕೇ
ಳುಸಿರ್ದಪೆನೆಂದಾ ಮುನಿಪಂ
ನಸುನಗುತಂ ಪೇೞಲುದ್ಯತನಾದಂ             ೪೬
ವ|| ಅದೆಂತೆನೆ ಸಕಲಮುನಿವೃಂದವಂದಿತಚರಣನುಮಖಿಲಮುನಿಜನಾನಂದನನುಂ ವಿದಿತ ನಿರವದ್ಯವಿದ್ಯಾ ಕಲಾಪನುಮಪ್ರತಿಮ ರೂಪನುಮಪ್ಪೊರ್ಬ ಶ್ವೇತಕೇತುವೆಂಬ ಮಹಾಮುನಿಯಮರಲೋಕದೊಳಿರ್ಪ ನಾತನೊಂದುದಿವಸಂ ಪುಂಡರೀಕಮೆಂಬ ಸರೋವರಮಂ ಮೀಯಲೆಂದು ಬಂದಿರೆ
೪೪. ಅವನು ಮನಸ್ಸಿನ ಒಂದು ಅಕ್ಕರೆಯಿಂದ ನನ್ನನ್ನೇ ಕಣ್ಣೆತ್ತಿ ನೋಡುತ್ತಿದ್ದನು. ಅವನ ಕಣ್ಣಿನ ಅತ್ಯಕವಾದ ಬಿಳುಪು ಆ ಸ್ಥಳವನ್ನೆಲ್ಲಾ ಬಿಳಿಯ ಕಮಲಗಳಿಂದ ತುಂಬಿಕೊಂಡಿರುವಂತೆ ಮಾಡಿದ್ದಿತು. ಇದರಿಂದ ಬಿಳಿಯ ತಾವರೆಗಳ ಗುಂಪು ಅಚ್ಛೋದಸರೋವರವನ್ನು ಬಿಟ್ಟು ಮೇಲಕ್ಕೆ ಬಂದು ಆಕಾಶದಲ್ಲಿ ಸೇರಿಕೊಂಡಿದೆಯೋ ಎಂಬಂತೆ ನಾಲ್ಕು ದಿಕ್ಕುಗಳಲ್ಲೂ ಹರಡಿಕೊಂಡಿದ್ದಿತು. ವ|| ಆಗ ನಾನು ನನ್ನಲ್ಲೇ ಹೀಗೆ ಬಹಳವಾಗಿ ಆಲೋಚಿಸಿದೆನು. “ಸುರತವಿನೋದದ ನಾಟ್ಯಕ್ಕೆ ಗುರುವಾದ ಮನ್ಮಥನೇ ಈ ಬಗೆಯ ಚೇಷ್ಟೆಗಳನ್ನೆಲ್ಲಾ ಕಲಿಸಿಕೊಡುವ ಉಪಾಧ್ಯಾಯನಾಗಿರಬೇಕು. ಹಾಗಿಲ್ಲದಿದ್ದರೆ ಸಂಭೋಗಸುಖವೆಂದರೇನು? ಎಂಬುದನ್ನೇ ಅರಿಯದಿರುವ ಈ ಋಷಿಪುತ್ರನ ದೃಷ್ಟಿಗೆ ಅಮೃತವನ್ನು ಸುರಿಸುವಂತಿರುವ ರೀತಿಯೂ, ಉಕ್ಕಿ ಹರಿಯುತ್ತಿರುವ ಶೃಂಗಾರರಸವೂ, ಆನಂದಬಾಷ್ಪವನ್ನು ಸುರಿಸುವಿಕೆಯೂ, ಸಂತೋಷದ ಹೊರೆಯಿಂದ ನಡುಗುವಂತೆ ಚಲಿಸುವ ಒಂದು ಬಗೆಯೂ, ಸ್ವಲ್ಪವೂ ಅತ್ತಿತ್ತ ಮಿಸುಕಾಡದೆ ನನ್ನ ಮೇಲೆ ಬೀಳಲಾಗಿ ಹೂ ಬಿಟ್ಟಿದೆಯೋ ಎಂಬಂತಿರುವ ಬಳ್ಳಿಹುಬ್ಬಿನ ತುದಿಯಿಂದ ಕೂಡಿ ನಿದ್ರೆಯನ್ನು ಒಳಗೊಡಂತಿರುವ ಜಡತನವು ತುಂಬಿಕೊಂಡಿರುವ ಮದವನ್ನು ಹೊರಪಡಿಸುವಿಕೆಯೂ, ಬಳಲಿದಂತೆ ಜೋಲು ಬೀಳುವಿಕೆಯೂ ಮೊದಲು ಅಭ್ಯಾಸವಿಲ್ಲದ ಇದಕ್ಕೆ ಹೇಗೆ ಬಂತು? ಎಂದು ಆಲೋಚಿಸಿ ನೋಡುತ್ತಾ, ಅವನಲ್ಲಿ ಇಷ್ಟುಮಟ್ಟಿಗೆ ಅವಕಾಶ ದೊರಕಿದ್ದರಿಂದ ಮೆಲ್ಲನೆ ಹತ್ತಿರಕ್ಕೆ ಹೋದೆನು. ೪೫. ಅವನ ಜೊತೆಯಲ್ಲಿದ್ದ ಋಷಿಕುಮಾರನಿಗೆ ನಮಸ್ಕಾರವನ್ನು ಮಾಡಿ “ಈ ತರುಣಮುನಿಯ ಹೆಸರೇನು? ಈತನು ಯಾರ ಮಗ? ಇವನು ಕಿವಿಯಲ್ಲಿ ಮುಡಿದಿರುವ ಹೂವು ಈ ಭೂಲೋಕದಲ್ಲಿ ಬಹಳ ಅಪೂರ್ವವಾದುದು. ಇದು ಯಾವ ಶ್ರೇಷ್ಠವಾದ ಮರದ ಹೂಗೊಂಚಲಿನಿಂದ ಕೊಯ್ದು ಬಂದಿದ್ದು? ಇದನ್ನೆಲ್ಲಾ ತಿಳಿಸಬೇಕು. ನನಗೆ ಬಹಳ ಆಶ್ಚರ್ಯವಾಗಿದೆ ಎಂದು ಬಹಳ ಸಲಿಗೆಯಿಂದ ಕೇಳಿದೆನು. ವ|| ಹಾಗೆ ಕೇಳಲಾಗಿ, ೪೬. ಆಗ ಆ ಮುನಿಯು ನಸುನಗುತ್ತ ‘ಎಲೈ ಹುಡುಗಿಯೆ, ಇದನ್ನು ನೀನು” ಯಾವ ಉದ್ದೇಶದಿಂದ ಕೇಳುತ್ತೀಯೋ? ಆಗಲಿ ನಿನಗೆ ಇಷ್ಟು ಕುತೂಹಲವಿದ್ದರೆ ಹೇಳುತ್ತೇನೆ, ಕೇಳು” ಎಂದು ಹೇಳಲು ತೊಡಗಿದನು. ವ|| ಅದು ಹೇಗೆಂದರೆ, ಸ್ವರ್ಗಲೋಕದಲ್ಲಿ ಋಷಿಗಳೆಲ್ಲರಿಂದಲೂ ನಮಸ್ಕರಿಸಲ್ಪಡುವ ಪಾದವುಳ್ಳ ಮುನಿಗಳೆಲ್ಲರಿಗೂ ಸಂತೋಷವನ್ನುಂಟುಮಾಡುವ ಶ್ರೇಷ್ಠವಾದ ಸಮಸ್ತ ವಿದ್ಯೆಗಳಲ್ಲೂ ಪಾರಂಗತನಾದ ಹಾಗೂ ಬಹಳ ಸುಂದರನಾದ ಶ್ವೇತಕೇತುವೆಂಬ ಮಹರ್ಷಿಯಿದ್ದನು. ಅವನು
ಅರವಿಂದಾಕರಸಾಂದ್ರ ಪದ್ಮವನಮಧ್ಯೋದ್ದೇಶದೊಳ್ ಲಕ್ಷಿ  ಭಾ
ಸುರವಿಸ್ತೀರ್ಣಸಿತಾಬ್ಜದಲ್ಲಿ ಪದಪಿಂ ಪ್ರತ್ಯಕ್ಷಮಿರ್ಪಳ್ ನಿರಂ
ತರಮಾ ಕೋಮಳೆ ಪದ್ಮಸದ್ಮತಟದೊಳ್ ನಿಂದಿರ್ದ ಸರ್ವಾಂಗಸುಂ
ದರನಂ ದಿವ್ಯಮುನೀಂದ್ರನಂ ಪಿರಿದುಮೊಂದಾಸಕ್ತಿಯಿಂ ನೋಡಿದಳ್     ೪೭
ವ|| ಅಂತು ನೋಡೆ
ನೋಡಲೊಡಂ ರತಾಂತಸುಖಮಾಗೆ ನಿಜಾಸನ ಪುಂಡರೀಕದೊಳ್
ನೋಡೆ ಕೃತಾರ್ಥೆಯಾದಳದಱತ್ತಣಿನಾಗಳೆ ಗಾಡಿ ನಾಡೆ ಕ
ಣ್ಗೂಡಿರಲೊರ್ವನುದ್ಭವಿಸೆ ಕಂಡು ನಿಜಾತ್ಮಜನೀತನೆಂದವಳ್
ನೀಡಿದಳಾ ಕುಮಾರಕನನಾ ಮುನಿಪಂಗೆ ಮನೋನುರಾಗದಿಂ        ೪೮
ವ|| ಆಗಳಾತಂ ಯೋಗದೃಷ್ಟಿಯಿಂ ನೋಡಿ ತತ್ಕುಮಾರನಂ ಕೈಕೊಂಡು ಬಾಲಜನ್ಮೋಚಿತಕ್ರಿಯೆಗಳಂ ಮಾಡಿ ಜನ್ಮಾನುರೂಪಮಾಗೆ ಪುಂಡರೀಕನೆಂದು ಪೆಸರನಿಟ್ಟು ಶೈಶವಮಂ ಪತ್ತುವಿಡಲೊಡಮಖಿಳವಿದ್ಯಾಕಲಾಪದೊಳ್ ಪರಿಣತನಂ ಮಾಡಿ ಯತಿತ್ವಮಂ ಕೈಕೊಳಿಸೆ ತದುನುಷ್ಠಾನಪರಾಯಣನಾದ ಮಹಾನುಭಾವನೀತಂಗೀ ವ್ರತವಿರುದ್ಧಮಪ್ಪ ಕುಸುಮಮಂಜರಿಯೆಂತು ಬಂದುದೆಂಬೆಯಪ್ಪೊಡೆ
ಇಂದು ಚತುರ್ದಶಿಯಪ್ಪುದ
ಱಂದಂ ಕೈಲಾಸವಾಸಿಯಂ ಕಾಣಲ್ಕಾ
ನಂದದೆ ದಿವದಿಂದಿರ್ಬರು
ಮೊಂದಾಗಿ ಬರುತ್ತಮಿರ್ಪುದಂ ತತ್‌ಕ್ಷಣದೊಳ್         ೪೯
ಕುಸುಮವಿಭೂಷಣಾನ್ವಿತೆ ನವಪ್ರಸವಾಸವಪಾನಮತ್ತೆ ರಂ
ಜಿಸುವ ವಸಂತಲಕ್ಷಿ ಯ ಕರಾಗ್ರದೊಳಿಕ್ಕಿ ನಖಾಂಶುಜಾಲಮಂ
ಪಸರಿಸುತಿರ್ಪ ತನ್ನ ಕರಮಂ ವನದೇವತೆ ಪಾರಿಜಾತದೊಂ
ದೆಸೆವಲರ್ಗೊಂಚಲಂ ಪಿಡಿದು ನಂದನದೊಳ್ ಬರುತೊರ್ವಳೊಪ್ಪಿದಳ್         ೫೦
ವ|| ಅಂತು ಬಂದು ಪೊಡಮಟ್ಟು ಭುವನತ್ರಯಾಭಿರಾಮಮಪ್ಪ ನಿನ್ನ ಸೌಕುಮಾರ್ಯಕ್ಕೆ ತಕ್ಕಲಂಕಾರಮೀ ದಿವ್ಯಕುಸುಮಮಂಜರಿ ಯನವತಂಸಂ ಮಾಡಿ ಪಾರಿಜಾತಜನ್ಮಮಂ ಸಫಲಂ ಮಾೞ್ಪುದೆಂದು ಬಿನ್ನವಿಸೆ ನಿರೂಪಸುತ್ತಿಗೆ ಲಜ್ಜಿಸಿ ಕೇಳದಂತೆ ಪೋಗೆ ಮತ್ತಂ ಬೆನ್ನನೆಪತ್ತಿ ಬರುತಿರ್ಪುದುಮಾಂ ಕಂಡು ಕಾರುಣ್ಯದಿಂದೀ ಕಾಂತೆಗೆ ಸಂತೋಷಮಂ ಮಾಡಿಮೆನಲಿದೇಕೆ
ಒಂದು ದಿವಸ ಸ್ನಾನಮಾಡವುದಕ್ಕಾಗಿ ಪುಂಡರೀಕವೆಂಬ ಸರೋವರಕ್ಕೆ ಬಂದಿರಲಾಗಿ, ೪೭. ಆ ತಾವರೆಗೊಳದ ದಟ್ಟವಾದ ಕಮಲಗಳ ಗುಂಪಿನ ನಡುವೆ ಪ್ರಕಾಶಮಾನವಾಗಿಯೂ ಅಗಲವಾಗಿಯೂ ಇರುವ ಒಂದು ಬಿಳಿಯ ಕಮಲದಲ್ಲಿ ಲಕ್ಷೀದೇವಿಯು ಸಂತೋಷದಿಂದ ಸ್ಥಿರವಾಗಿ ನೆಲೆಸಿದ್ದಳು. ಅವಳು ತಾವರೆಗೊಳದ ದಡದಲ್ಲಿ ನಿಂತುಕೊಂಡಿದ್ದ ಸರ್ವಾಂಗಸುಂದರನಾದ ಆ ದೇವರ್ಷಿಯನ್ನು ಬಹಳ ಆಸಕ್ತಿಯಿಂದ ನೋಡಿದಳು. ವ|| ಹಾಗೆ ನೋಡಲಾಗಿ, ೪೮. ನೋಡಿದ ಕೂಡಲೇ ತಾನು ಕುಳಿತುಕೊಂಡಿದ್ದ ಬಿಳಿದಾವರೆಯಲ್ಲೇ ಮಾನಸಿಕವಾಗಿ ಸಂಭೋಗಸುಖವನ್ನು ಅನುಭವಿಸಿದಳು. ಆ ಮಾನಸಿಕಸುಖವೇ ಸಾರ್ಥಕವಾಯಿತು, ಗರ್ಭವುಂಟಾಯಿತು. ಕೂಡಲೆ ಕಣ್ಣಿಗೆ ಆನಂದವನ್ನುಂಟುಮಾಡುವ ಪರಮಸುಂದರವಾದ ಮಗುವೊಂದು ಹುಟ್ಟಿತು. ಅದನ್ನು ನೋಡಿ ಎತ್ತಿಕೊಂಡು “ಮಹರ್ಷಿಗಳೆ ಇದು ನಿಮ್ಮ ಮಗು” ಎಂದು ಪ್ರೀತಿಯಿಂದ ಅವನಿಗೆ ಆ ಮಗುವನ್ನು ಒಪ್ಪಿಸಿದಳು. ವ|| ಆಗ ಅವನು ಯೋಗದೃಷ್ಟಿಯಿಂದ ನೋಡಿ ತನ್ನ ಆ ಮಗುವನ್ನು ಪರಿಗ್ರಹಿಸಿ ಹುಟ್ಟಿದಾಗ ಮಾಡಬೇಕಾದ ಜಾತಕರ್ಮವೇ ಮೊದಲಾದ ಸಂಸ್ಕಾರಗಳನ್ನು ನೆರವೇರಿಸಿ, ಪುಂಡರೀಕ (ಬಿಳಿಯ ಕಮಲ)ದಲ್ಲಿ ಹುಟ್ಟಿದ್ದರಿಂದ ಅದಕ್ಕೆ ಅನುಸಾರವಾಗಿ ಪುಂಡರೀಕನೆಂಬ ಹೆಸರನ್ನಿಟ್ಟನು. ಬಳಿಕ ಎಳೆತನವು ಕಳೆಯಲು ಸಮಸ್ತ ವಿದ್ಯೆಗಳಲ್ಲೂ ಪಾರಂಗತನನ್ನಾಗಿ ಮಾಡಿ ಬ್ರಹ್ಮಚರ್ಯವ್ರತಧಾರಿಯನ್ನಾಗಿ ಮಾಡಿದನು. ಬಳಿಕ ಈ ಮಹಾನುಭಾವನು ಆ ವ್ರತಾನುಷ್ಠಾನದಲ್ಲೇ ನಿರತನಾಗಿದ್ದಾನೆ. ಈಗ ಇವನಿಗೆ ವ್ರತವಿರುದ್ಧವಾದ ಹೂಗೊಂಚಲು ಹೇಗೆ ಬಂತು ಎಂದರೆ, ೪೯. ಈ ದಿವಸ ಚತುರ್ದಶಿಯಾದುದರಿಂದ ಕೈಲಾಸಪತಿಯಾದ ಪರಮೇಶ್ವರನನ್ನು ದರ್ಶನಮಾಡಬೇಕೆಂದು ಸಂತೋಷದಿಂದ ನಾವಿಬ್ಬರೂ ಒಟ್ಟಿಗೆ ಸ್ವರ್ಗಲೋಕದಿಂದ ಬರುತ್ತಿರಲಾಗಿ, ಕೂಡಲೆ ೫೦. ವನದೇವತೆಯೊಬ್ಬಳು ಹೂವಿನ ಒಡವೆಗಳಿಂದಲೇ ಸಿಂಗರಿಸಿಕೊಂಡು, ಹೊಸ ಹೂವಿನ ಬಂಡನ್ನು ಕುಡಿದು ಮದವೇರಿಸಿದವಳಾಗಿ, ಉಗುರಿನ ಕಾಂತಿಗಳನ್ನು ಬೀರುತ್ತಿರುವ ತನ್ನ ಕೈಯನ್ನು ವಸಂತದೇವತೆಯ ಕೈಯಲ್ಲಿಟ್ಟು, ಪಾರಿಜಾತದ ಒಂದು ಸೊಗಸಾದ ಹೂಗೊಂಚಲನ್ನು ಹಿಡಿದುಕೊಂಡು ನಂದನವನದಲ್ಲಿ ಬರುತ್ತಿದ್ದಳು. ವ|| ಹಾಗೆ ಬಂದು ನಮಸ್ಕರಿಸಿ, “ಪೂಜ್ಯರೆ, ಮೂರು ಲೋಕಗಳಲ್ಲೂ ಪರಮರಮಣೀಯವಾದ ನಿಮ್ಮ ಸೌಂದರ್ಯಕ್ಕೆ ಈ ದಿವ್ಯವಾದ
ಬೇಡವೇಡೆನೆಯುಂ ಕಿವಿಯೊಳ್ ತೊಡರ್ಚಿ ಪೋದಳೀ ಕುಸುಮಮಂಜರಿಯನೆಂದು ಸಹಚರಮುನಿ ಪೇೞೆ ಪುಂಡರೀಕಂ ದರಹಸಿತಾಧರಕ ಪೋಲತಲನಾಗಿ
ಎಳಸುತ್ತಿರ್ದಪೆ ಪುಷ್ಪಮಂಜರಿಗೆ ಕೊಳ್ಳೀ ಸುತ್ತಿದೇಕೆಂದು ಸಂ
ಚಳಿಸುತ್ತಂ ನಿಜಕರ್ಣದಿಂ ತೆಗೆದು ಸೋಲ್ತೆಂ ಕೂಡು ನೀನೆನ್ನೊಳೆಂ
ದಳಿಮಾಲಾರವದಿಂದೆ ಪೇೞ್ವ ತೆಱದಿಂ ಮತ್ಕರ್ಣದೊಳ್ ತಾರಕೋ
ಜ್ವಳಮಂ ರಂಜಿಪ ಪುಷ್ಪಮಂಜರಿಯನತ್ಯೌತ್ಸುಕ್ಯದಿಂದಿಕ್ಕಿದಂ    ೫೧
ಇಂ ಪೇೞ್ವುದೇನನೆನ್ನ ಕ
ದಂಪಿನ ನಸುಸೋಂಕಿನೊಂದು ಸುಖದಿಂದಾದಂ
ಕಂಪಿಸುತಿರೆ ಕರತಳದಿಂ
ದಂ ಪೋದತ್ತಕ್ಷಮಾಲೆ ನಾಣ್ಬೆರಸಾಗಳ್       ೫೨
ವ|| ಅಂತು ಪೋದೊಡಮಱಯದಿರೆ
ತೊಳಗುವ ಹಾರಮನಾಗಳ್
ತಳೆವಂತಿರೆ ನೆಲಕೆ ಬೀೞನಂ ಪಿಡಿದಕ್ಷಾ
ವಳಿಯಂ ಕೊರಲೊಳ್ ತಳೆದಾಂ
ತಳೆದೆಂ ಮುನಿಪತಿಯ ತೋಳ ತೞನ ಸುಖಮಂ       ೫೩
ವ|| ಅಂತಾ ವ್ಯತಿರೇಕದೊಳೆನ್ನ ಛತ್ರಧಾರಿಣಿ ನೋಡಿ
ತಡೆದಿರಲಾಗದಿನ್ನು ಮೊಗಮಜ್ಜನಮಂ ನೆಮಾಡಿ ದೇವಿಯರ್
ನಡೆಗೊಳಲಿರ್ದಪರ್ ಮನೆಗೆ ಮಜ್ಜನಕೀಗಳೆ ರಾಜಪುತ್ರಿ ನೀಂ
ನಡೆವುದೆನುತ್ತಮಿಚ್ಚೆಯಣಮಿಲ್ಲದೊಡಂ ತೆಗೆದಳ್ ಕರಂ ಮನಂ
ಕಿಡೆ ಪೊಸತಪ್ಪುದೊಂದು ಪಿಡಿಗಂಕುಶಮಿಟ್ಟು ಮರಳ್ಚುವಂದದಿಂ            ೫೪
ಹೂಗೊಂಚಲು ಚೆನ್ನಾಗಿ ಒಪ್ಪುವ ಒಡವೆಯಾಗಿದೆ. ಇದನ್ನು ಕಿವಿಯಲ್ಲಿ ಮುಡಿದುಕೊಳ್ಳಿ. ಪಾರಿಜಾತದ ಜನ್ಮವು ಸಾರ್ಥಕವಾಗಲಿ ಎಂದು ಅರಿಕೆ ಮಾಡಿದಳು. ಆಗ ಈ ಕುಮಾರನು ತನ್ನ ಸೌಂದರ್ಯದ ಹೊಗಳಿಕೆಗೆ ನಾಚಿಕೆಪಟ್ಟು ಕೇಳಿಸಿಕೊಳ್ಳದವನಂತೆ ಹೆಜ್ಜೆ ಹಾಕುತ್ತಿದ್ದನು. ಅವಳು ಬಿಡದೆ ಬೆನ್ನ ಹಿಂದೆಯೇ ಬರುತ್ತಿರುವುದನ್ನು ನಾನು ನೋಡಿ, “ಗೆಳೆಯ! ಸ್ವಲ್ಪ ದಯೆಯಿಂದ ಈ ಹೆಂಗಸಿಗೆ ಸಂತೋಷವಾಗುವಂತೆ ಮಾಡಬಾರದೆ?” ಎಂದೆನು. ಅವನು, “ಇದೇಕೆ ನನಗೆ? ಬೇಡ ಬೇಡ!” ಎಂದು ಅವನು ಹೇಳುತ್ತಿದ್ದರೂ ಬಿಡದೆ ಅವಳು ಅದನ್ನು ಇವನ ಕಿವಿಗೆ ಮುಡಿಸಿ, ಹೊರಟುಹೋದಳು” ಎಂದು ಒಡನಾಡಿಯಾದ ಮುನಿಯು ಹೇಳುತ್ತಿರಲಾಗಿ ಪುಂಡರೀಕನು ತುಟಿ ಮತ್ತು ಕೆನ್ನೆಗಳಿಂದ ನಸುನಗೆಯನ್ನು ತೋರ್ಪಡಿಸುತ್ತ ೫೧. “ಈ ಹೂಗೊಂಚಲಿಗೆ ಆಸೆಪಟ್ಟಿದ್ದೀಯೆ. ಹಾಗಾದರೆ ತೆಗೆದುಕೊ, ಪ್ರಕಾರಾಂತರದಿಂದ ತಿಳಿಸುವುದೇತಕ್ಕೆ?” ಎಂದು ಹೇಳಿ ತನ್ನ ಕಿವಿಯಿಂದ ಬೇರ್ಪಡಿಸಿ ತೆಗೆದು, “ನಾನು ನಿನ್ನಲ್ಲಿ ಅನುರಕ್ತನಾಗಿದ್ದೇನೆ. ನನಗೆ ರತಿಸುಖವನ್ನು ನೀಡು” ಎಂದು ದುಂಬಿಗಳ ಧ್ವನಿಯ ಮೂಲಕ ಹೇಳುವ ರೀತಿಯಲ್ಲಿ ನಕ್ಷತ್ರಪುಂಜದಂತೆ ಪ್ರಕಾಶಮಾನವಾದ ಹೂವಿನ ಗೊಂಚಲನ್ನು ಬಹಳ ಉತ್ಸಾಹದಿಂದ ನನ್ನ ಕಿವಿಗೆ ಮುಡಿಸಿದನು. ೫೨. ಇನ್ನು ಹೇಳುವುದೇನು? ನನ್ನ ಕೆನ್ನೆಯ ಅಲ್ಪಸ್ಪರ್ಶದಿಂದಲೇ ಉಂಟಾದ ಸುಖದಿಂದ ಅವನ ಕೈ ಬಹಳವಾಗಿ ನಡುಗುತ್ತಿತ್ತು. ಅವನ ನಾಚಿಕೆಯ ಜೊತೆಯಲ್ಲೇ ಸಟಿಕದ ಜಪಸರವೂ ಜಾರಿ ಕೆಳಕ್ಕೆ ಬಿತ್ತು. (ಟಿ. ನಾಚಿಕೆಯೂ ಇಲ್ಲದಂತಾಯಿತು. ಜಪಸರವೂ ಕೆಳಕ್ಕೆ ಬಿತ್ತು). ವ|| ಹಾಗೆ ಕೆಳಕ್ಕೆ ಬಿದ್ದುದನ್ನೂ ಅವನು ತಿಳಿದುಕೊಳ್ಳದಿರಲಾಗಿ ೫೩. ಅದು ನೆಲಕ್ಕೆ ಬೀಳುವಷ್ಟರಲ್ಲಿ ನಾನು ಆ ಜಪಸರವನ್ನು ಹಿಡಿದುಕೊಂಡು ಪ್ರಕಾಶಮಾನವಾದ ಹಾರವನ್ನು ಹಾಕಿಕೊಳ್ಳುವಂತೆ ಕೊರಳಿಗೆ ಹಾಕಿಕೊಂಡನು. ಆಗ ನಾನು ಆ ಮುನೀಶ್ವರನು ತೋಳುಗಳಿಂದ ನನ್ನನ್ನು ತಬ್ಬಿಕೊಂಡಷ್ಟು ಆನಂದವನ್ನು ಅನುಭವಿಸಿದೆನು. ವ|| ಆ ಸಂದರ್ಭದಲ್ಲಿ ನನ್ನ ಛತ್ರಿ ಹಿಡಿಯುವ ಊಳಿಗದವಳು ಬಂದು ನೋಡಿ, ೫೪. “ಅಮ್ಮ! ಇನ್ನು ಹೊತ್ತು ಮಾಡಬೇಡ. ಮಹಾರಾಣಿಯವರು ಸ್ನಾನವನ್ನು ಮುಗಿಸಿಕೊಂಡು ಮನೆಗೆ ಹೊರಡಲು ಸಿದ್ಧವಾಗಿದ್ದಾರೆ. ‘ನೀನೂ ಈಗಲೇ ಸ್ನಾನಕ್ಕೆ ಬಾ’ ಎಂದು ಹೇಳಿ ನನಗೆ ಸ್ಪಲ್ಪವೂ ಇಷ್ಟವಿಲ್ಲದಿದ್ದರೂ ಹೊಸದಾಗಿ ಹಿಡಿದುಕೊಂಡು
ವ|| ಅಂತವಳೆನ್ನನೆಂತಾನುಂ ತೆಗೆಯೆ
ಮದನಾಸ್ತ್ರಾವಳಿಯಿಂದೆ ಕೀಲಿಸಿದುದೋ ತದ್ವಕ್ತ್ರಲಾವಣ್ಯಪಂ
ಕದಿನಾೞ್ದತ್ತೋ ಕಪೋಲಕಂಟಕನಿಕಾಯಾಗ್ರಂಗಳಿಂ ಕೂಡೆ ನಾಂ
ಟದುದೋ ಮೇಣ್ ಸುಭಗತ್ವಮೆಂಬ ಗುಣದಿಂ ಪೊಲ್ದತ್ತೊ ಮೇಣೆಂಬಿನಂ
ಪದಪಿಂ ನಟ್ಟಿರೆ ದಿಟ್ಟಿಯಂ ತೆಗೆದೆನೆಂತಾನುಮುದ್ವೇಗದಿಂ        ೫೫
 
ವ|| ಅಲ್ಲಿಂ ತಳರ್ವುದುಮತ್ತಲೊಡನೆಯೆ ಕುಮಾರನಾತನ ಧೈರ್ಯಸ್ಖಲನೆಯಂ ನೋಡಿ
ಎನಗನುರೂಪಮಲ್ತಿದು ನಿಕೃಷ್ಟಜನೋಚಿತಮಾರ್ಗಮೆಂಬಿದಂ
ಮನದೊಳಣಂ ವಿಚಾರಿಸದೆ ಸೈರಣೆಗೆಟ್ಟಱವೆತ್ತವೋದುದೆಂ
ಬಿನಮೆರ್ದೆಗೆಟ್ಟು ಮೆಯ್ಯಱಯದಂತಿರಲಕ್ಕುಮೆ ಪುಂಡರೀಕ ಭೋಂ
ಕನೆ ನಿನಗೀಗಳಿಂದ್ರಿಯದ ಡಾವರವೆತ್ತಣಿನೆತ್ತ ಬಂದುದೋ       ೫೬
ಎಲ್ಲಿತ್ತೊ ಧೈರ್ಯಮುಪಶಮ
ಮೆಲ್ಲಿತ್ತೊ ಜಿತೇಂದ್ರಿಯತ್ವಗುಣಮೆಲ್ಲಿತ್ತೋ
ಎಲ್ಲಿತ್ತೊ ನಿನ್ನ ಶೌರ್ಯಮ
ದೆಲ್ಲಿತ್ತುಪಭೋಗರಾಗವಿಷಯದ್ವೇಷಂ           ೫೭
ಎಲ್ಲಿತ್ತೊ ವೇದಸಮುದಯ
ಮೆಲ್ಲಿತ್ತೊ ಬ್ರಹ್ಮಚರ್ಯವಱವೆಲ್ಲಿತ್ತೋ
ಎಲ್ಲಿತ್ತೊ ಯತಿವರತ್ವಮ
ದೆಲ್ಲಿತ್ತೋ ಯೌವನಾನುಶಾಸನಮೀಗಳ್      ೫೮
ವ|| ಎಂದು ಮಾಣದೆ
ಅತಿಶಯದಿಂ ವಿಷಯಸ
ಕ್ತತೆ ನಿನ್ನನ್ನರುಮನಿಂತು ಮಾಡಿತ್ತೆನಲಿಂ
ಮತಿ ನಿಷ್ಪಲಮಾಗಮಸಂ
ತತಿ ನಿರ್ಗುಣಮಱವು ನಿಷ್ಪ್ರಯೋಜನಮಲ್ತೇ             ೫೯
ಬಂದಿರುವ ಹೆಣ್ಣಾನೆಗೆ ಅಂಕುಶವಿಟ್ಟು ಒಲ್ಲದಿದ್ದರೂ ತಿರುಗಿಸುವಂತೆ ನನ್ನನ್ನು ಎಳೆದುಕೊಂಡು ಹೋದಳು. ವ|| ಹೀಗೆ ಅವಳು ನನ್ನನ್ನು ಬಲಾತ್ಕಾರದಿಂದ ಎಳೆದೊಯ್ಯಲಾಗಿ, ೫೫. ಮನ್ಮಥನ ಬಾಣಗಳ ಸಮೂಹದಿಂದ ಕೀಲಿಸಲ್ಪಟ್ಟಿರುವಂತೆಯೂ, ಅವನ ಮುಖದ ಸೌಂದರ್ಯವೆಂಬ ಕೆಸರಿನಲ್ಲಿ ಮುಳುಗಿರುವಂತೆಯೂ, ಕೆನ್ನೆಯ ಮೇಲೆ ಮೂಡಿರುವ ರೋಮಾಂಚವೆಂಬ ಮುಳ್ಳುಗಳ ತುದಿಗಳಲ್ಲಿ ಒಟ್ಟಿಗೆ ಚುಚ್ಚಿಕೊಂಡಿರುವಂತೆಯೂ, ಸೌಂದರ್ಯವೆಂಬ ತಂತುವಿನಿಂದ ಹೊಲಿಯಲ್ಪಟ್ಟಂತೆಯೂ ಅವನಲ್ಲಿ ನಾಟಿಕೊಂಡಿದ್ದ ನನ್ನ ದೃಷ್ಟಿಯನ್ನು ಬಹಳ ಪ್ರಯತ್ನದಿಂದ ಹಾಗೂ ತಳಮಳದಿಂದ ಎಳೆದುಕೊಂಡೆನು. ವ|| ನಾನು ಅಲ್ಲಿಂದ ಹೊರಡಲಾಗಿ ಕೂಡಲೆ ಗೆಳೆಯನು ಅವನ ಧೈರ್ಯಚ್ಯುತಿಯನ್ನು ನೋಡಿ, ೫೬, “ಮಿತ್ರ, ಪುಂಡರೀಕ! ಕೇವಲ ಪಾಮರರು ಹೋಗುವ ಈ ದಾರಿಯು ನನಗೆ ಯೋಗ್ಯವಲ್ಲ ಎಂಬುದನ್ನು ನೀನು ಮನಸ್ಸಿನಲ್ಲಿ ಸ್ವಲ್ಪವೂ ವಿಚಾರಮಾಡದೆ ಶಾಂತಿಯನ್ನು ಕಳೆದುಕೊಂಡುಬಿಟ್ಟೆ! ನಿನ್ನ ತಿಳಿವಳಿಕೆ ಎಲ್ಲಿ ಹೋಯಿತು? ಹೀಗೆ ಎದೆಗೆಟ್ಟು ಪರವಶನಾಗಬಹುದೆ? ಗೆಳೆಯ, ನಿನಗೆ ಈಗ ತಟ್ಟನೆ ಈ ಇಂದ್ರಿಯಗಳ ಕ್ಷೋಭೆಯು ಎಲ್ಲಿಂದ ಬಂತು? ೫೭. ನಿನ್ನ ಧೈರ್ಯವು ಎಲ್ಲಿ ಹೋಯಿತು? ನಿನ್ನ ಶಾಂತಿಯು ಎಲ್ಲಿ ಹೋಯಿತು? ನಿನ್ನ ಇಂದ್ರಿಯನಿಗ್ರಹವು ಎಲ್ಲಿ ಹೋಯಿತು? ನಿನ್ನ ಗಟ್ಟಿತನವು ಎಲ್ಲಿ ಹೋಯಿತು? ಸಾಂಸಾರಿಕ ಸುಖಗಳ ವಿಷಯದಲ್ಲಿದ್ದ ತಿರಸ್ಕಾರವು ಎಲ್ಲಿ ಹೋಯಿತು? ೫೮. ನಿನ್ನ ವೇದರಾಶಿ ಎಲ್ಲಿ? ನಿನ್ನ ಬ್ರಹ್ಮಚರ್ಯ ಎಲ್ಲಿ? ನಿನ್ನ ಶಾಸ್ತ್ರಜ್ಞಾನವು ಎಲ್ಲಿ? ನಿನ್ನ ಯತಿತ್ವವು ಎಲ್ಲಿ? ಹರಯದ ಮೇಲಿನ ಹತೋಟಿಯು ಈಗ ಎಲ್ಲಿ ಹೋಯಿತು?” ವ|| ಎಂದು ಬಿಡದೆ, ೫೯. ಭೋಗಲಾಲಸೆಯು ನಿನ್ನಂತಹವರನ್ನೂ ಬಹಳಮಟ್ಟಿಗೆ ಈ ರೀತಿ ಮಾಡಿಬಿಟ್ಟರೆ ಇನ್ನು ಶಾಸ್ತ್ರಗಳನ್ನು ಓದಿ ಪಡೆದ ವಿವೇಕವು ವ್ಯರ್ಥವಾಯಿತು. ವೇದಶಾಸ್ತ್ರಗಳಿಗೆ ಬೆಲೆಯೇನು ಬಂತು?
ವ|| ಅಂತುಮಲ್ಲದೆಯುಂ
ಎಂತು ಗಡ ನಿನ್ನ ಕೆಯ್ಯಿಂ
ದಂ ತೊಟ್ಟನೆ ಬಿೞ್ದ ಜಪದ ಮಣಿಯುಮನೆಲೆ ಮುಂ
ದಂತೊಯ್ಯಲಱಯೆನೆನಲಿ
ನ್ನಿಂತಿರೆ ನಿನ್ನಂತೆ ವಿಗತಚಿತ್ತರುಮೊಳರೇ     ೬೦
ವ|| ಅದಱನಿನ್ನಾದೊಡಂ ನಿನ್ನ ಮನಮಂ ನೀಂ ನಿಲಿಸಿಕೊಳ್ಳೆಂದು ನುಡಿಯೆ ಲಜ್ಜಿತನಾದಂತೆಗೆಯ್ದು
ಬೆಸೆದು ಕಪಿಂಜಲ ನೀಂ ಭಾ
ವಿಸದಿರ್ ಬೇಂದು ತೆಱನನವಳೆನ್ನಂ ವಂ
ಚಿಸಿದಪರಾಧಮನಾಂ ಸೈ
ರಿಸುವೆನೆ ನೋಡೆನುತಮೆೞ್ದ್ದು ಪುಸಿಮುಳಿಸಿಂದಂ       ೬೧
ಪಿರಿದುಂ ಪ್ರಯತ್ನದಿಂದಮೆ
ವಿರಚಿಸೆ ಕಣ್ಗೆಸೆವ ಭೀಷಣಭ್ರುಕುಟಿ ಪೊದ
ೞರೆ ಚುಂಬನಾಭಿಲಾಷ
ಸ್ಪೂರಿತಾಧರನಾ ಕುಮಾರತಾಪಸನೆನ್ನಂ     ೬೨
ಕುಡು ಚಪಳೆ ಜಪದ ಮಣಿಯಂ
ಕುಡದಿನ್ನೊಂದಡಿಯನಪ್ಪೊಡಂ ಪೋಗದಿರೆಂ
ದೊಡೆ ಕೇಳ್ದು ಜಪದ ಮಣಿಗೆ
ತ್ತೊಡನೆಯೆ ಹಾರಮನೆ ತೆಗೆದೆನೆನ್ನಯ ಕೊರಲಿಂ       ೬೩
ವ|| ಅಂತು ಮಕರಧ್ವಜಲಾಸ್ಯಾರಂಭಲೀಲಾಪುಷ್ಪಾಂಜಲಿಯೆನಿಸಿದೇಕಾವಳಿಯಂ ತೆಗೆದುಕುಡುವಿನಮಾತನುಂ ಮನ್ಮುಖಾಸಕ್ತದೃಷ್ಟಿಯಿಂ ಮೆಯ್ಯಱಯದಕ್ಷಾವಳಿಗೆತ್ತು ಕಳೆದು ಕೊಳ್ವುದುಮಾನಾಗಳಲ್ಲಿಂ ತಳರ್ದು
ಕಳವಳಿಸಿ ಬೆಮರ್ತಾಗಳ್
ಕೊಳದೊಳ್ ಮೀಯಲ್ಕತಿಪ್ರಯ್ನದಿನೊಯ್ದರ್
ಕೆಳದಿಯರೆಂತಾನುಂ ತೆಗೆ
ದಳವಿಲ್ಲದೆ ಬಂದ ನದಿಯನಿದಿರೇಱುವವೋಲ್           ೬೪
ವ|| ಅಂತೊಯ್ಯಲ್ ನಿಜಜನನಿಯೊಡನೆಂತಾನುಮರಮನೆಗೆ ಬಂದು ಮದೀಯ ಮಂದಿರಮಂ ಪೊಕ್ಕು ತದ್ವಿಯೋಗದೊಳ್ ಮೆಯ್ಯಱಯದೆ
ಪರಲೋಕಜ್ಞಾನವು ನಿರರ್ಥವಾಯಿತಲ್ಲ! ೬೦. ನಿನ್ನ ಕಯ್ಯಿಂದ ಜಪಸರವು ಹೇಗೋ ತಟ್ಟನೆ ಕೆಳಕ್ಕೆ ಬಿತ್ತು. ಅವಳು ಅದನ್ನು ಹಾಗೆ ಎದುರಿಗೆ ತೆಗೆದುಕೊಂಡು ಹೋದರೂ ನಿನಗೆ ಗೊತ್ತೇ ಆಗಲಿಲ್ಲವೆಂದ ಮೇಲೆ ನಿನ್ನಂತೆ ಪ್ರeಯೇ ಇಲ್ಲದವರುಯಾರಿದ್ದಾರೆ?
ವ|| ಅದರಿಂದ ಈಗಲಾದರೂ ನಿನ್ನ ಮನಸ್ಸನ್ನು ನೀನು ಹತೋಟಿಯಲ್ಲಿಟ್ಟುಕೊ” ಎಂದು ಹೇಳಲಾಗಿ ನಾಚಿಕೆಗೊಂಡವನಂತೆ ನಟಿಸಿ
೬೧. “ಕಪಿಂಜಲ”! ಹೀಗೆ ನೀನು ಒಂದೊಂದಕ್ಕೆ ಗಂಟುಹಾಕಿ ಬೇರೆ ಏನನ್ನೊ ತಿಳಿದುಕೊಳ್ಳಬೇಡ. ಅವಳು ನನಗೆ ಮೋಸಮಾಡಿದ ತಪ್ಪನ್ನು ನಾನು ಖಂಡಿತ ಸಹಿಸುವುದಿಲ್ಲ. ನೋಡು” ಎಂದು ಹೇಳುತ್ತ ಕೃತಕಕೋಪದಿಂದ ಎದ್ದು, ೬೨. ಬಹಳ ಪ್ರಯಾಸದಿಂದ ಅವನು ಹುಬ್ಬು ಗಂಟುಹಾಕಿಕೊಂಡನು. ಅವನ ಭಯಂಕರವಾದ ಹುಬ್ಬುಗಂಟೂ ಬಹಳ ರಮ್ಯವಾಗಿ ಕಾಣುತ್ತಿತ್ತು. ನನಗೆ ಮುತ್ತಿಕ್ಕುವ ಆಸೆಯಿಂದಲೋ ಏನೋ ಅವನ ತುಟಿ ಅದುರುತ್ತಿತ್ತು. ಆಗ ಆ ತರುಣಮುನಿಯು ನನ್ನನ್ನು ಕುರಿತು. ೬೩. “ಎಲೈ ಚಂಚಲಬುದ್ಧಿಯುಳ್ಳವಳೆ, ನನ್ನ ಜಪಸರವನ್ನು ಕೊಡದೆ ಮುಂದಕ್ಕೆ ಒಂದು ಹೆಜ್ಜೆಯನ್ನೂ ಇಡಬೇಡ!” ಎಂದು ಹೇಳಲಾಗಿ ನಾನು ಕೊರಳಿನಲ್ಲಿದ್ದ ಹಾರವನ್ನು ಜಪಸರವೆಂದು ತಿಳಿದು ಕೈಗೆ ತೆಗೆದುಕೊಂಡೆನು. ವ|| ಹೀಗೆ ಮನ್ಮಥನ ನೃತ್ಯಾರಂಭ ವಿನೋದಕ್ಕೆ ನಾಂದಿಯ ಪುಷ್ಪಾಂಜಲಿಯೆನಿಸಿದ ಮುತ್ತಿನ ಸರವನ್ನು ತೆಗೆದುಕೊಟ್ಟೆನು. ಅವನೂ ನನ್ನ ಮುಖದಲ್ಲೇ ನೆಟ್ಟ ದೃಷ್ಟಿಯಿಂದ ಶೂನ್ಯಹೃದಯನಾಗಿ ಅದನ್ನೇ ಜಪಸರವೆಂದು ತಿಳಿದುಕೊಂಡು ತೆಗೆದುಕೊಂಡನು. ನಾನು ಅಲ್ಲಿಂದ ಹೊರಟು ೬೪. ಕಳವಳಗೊಂಡು ಬೆವರಿನಿಂದಲೇ ಸ್ನಾನಮಾಡಿದಂತೆ ಆಗಿದ್ದರೂ ಕೊಳದಲ್ಲಿ ಸ್ನಾನಮಾಡಿದೆನು. ಬಳಿಕ ಸಖಿಯರು ಹರಿಯುವ ನದಿಯನ್ನು ಅಡ್ಡಲಾಗಿ ತಿರುಗಿಸುವಂತೆ ಕೈಲಾಗದಿದ್ದರೂ ಬಹಳ ಕಷ್ಟದಿಂದ ಹೇಗೋ ಬಲಾತ್ಕಾರದಿಂದ ನನ್ನನ್ನು ಮನೆಗೆ ಕರೆದುಕೊಂಡು ಹೋದರು. ವ|| ಹಾಗೆ ಕರೆದುಕೊಂಡು ಹೋಗಲಾಗಿ ನನ್ನ
ಮನೆಗೇಂ ಬಂದೆನೊ ಬಾರೆನೋ ಸಖಿಯರೊಳ್ ಕೂಡಿರ್ದೆನೋ ಕೂಡದಿ
ರ್ದೆನೊ ಮೇಣ್ ನಿದ್ರೆಯೊಳಿರ್ದೆನೋ ಪಿರಿದುಮೆಚ್ಚತ್ತಿರ್ದೆನೋ ಮೌನಮಿ
ರ್ದೆನೊ ಮಾತಾಡುತ್ತಿರ್ದೆನೋ ವ್ಯಸನದೊಳ್ ಸಂದಿರ್ದೆನೋ ರಾಗಮಿ
ರ್ದೆನೊ ಪೇೞiಂ ನಗುತಿರ್ದೆನೋ ಮನದೊಳಂದಾಸತ್ತಮಿತ್ತಿರ್ದೆನೋ             ೬೫
ಇದು ದಿವಮೋ ರಾತ್ರಿಯೊ ಮೇ
ಣಿದು ದುಖಮೊ ರುಜೆಯೋ ಕಳವಳಮೊ ಪೇೞದು ಪೊ
ಲ್ಲದೊ ತಾನಿದೊಳ್ಳಿತೋ ಮೇ
ಣಿದೆಂಬುದುಂ ಬಗೆಯಲಾರ್ತನಿಲ್ಲಾಕ್ಷಣದೊಳ್           ೬೬
ಅದಾವೆಡೆಗೆ ಪೋಪುದಿನ್ನುಡಿವುದಾರೊಳಿನ್ನೞ್ಕಱಂ
ದದಾವುದನೆ ಕೇಳ್ವೆನಿಂ ಪಡೆದು ನೋೞ್ಪದಿನ್ನೇನನಿ
ನ್ನದಾರ್ಗಿದನೆ ಪೇೞ್ವೆನಿನ್ನೆನಗೆ ಬಾೞ್ಕೆ ಪೇೞiವುದೆಂ
ದದೇನುಮಱಯಲ್ಕೆ ಬಾರದೆ ಮನೋಭವೋದ್ರೇಕದಿಂ            ೬೭
ವ|| ಅನಂತರಂ ಸಖೀಜನಮುಮನಶೇಷ ಪರಿಜನಮುಮಂ ಬಾಗಿಲೊಳ್ ನಿಲಿಸಿ ಕನ್ಯಾಂತಪುರಪ್ರಾಸಾದಮನೇಱ ತದೀಯಮಣಿಗವಾಕ್ಷನಿಕ್ಷಿಪ್ತಮುಖಿಯೆನಾಗಿ
ಅದು ಪೀಯೂಷಪಯೋಪೂರಲಹರೀಸಂತಾನದಿಂ ಚೆಲ್ವುವೆ
ತ್ತುದೊ ಮಾಣಿಕ್ಯನಿಧಾನದಿಂ ಸಮೆದು ತೋಱುತ್ತಿರ್ದುದೋ ಚಂದ್ರಬಿಂ
ಬದಿನೊಪ್ಪಂಬಡೆದತ್ತೊ ಮೇಣ್ ಪಸದನಂಗೊಂಡಿರ್ದುದೋ ಪೇೞೆನಲ್
ಪದೆದಾಂ ನೋಡಿದೆನಾತನಿರ್ದ ದೆಸೆಯಂ ನಟ್ಟಾಲಿ ಬೀೞ್ಪನ್ನೆಗಂ           ೬೮
ವ|| ಅದಲ್ಲದೆಯುಂ
ಆ ದೆಸೆಯಿಂ ಬರ್ಪೆಲರುಮ
ನಾ ದೆಸೆಯಿಂದೆಸೆವ ಕುಸುಮಪರಿಮಳಮುಮನಂ
ತಾ ದೆಸೆಯಿನೆಸೆವ ವಿಹಗನಿ
ನಾದಮುಮಂ ವಾರ್ತೆಗೇೞಲಾನೊಡರಿಸಿದೆಂ            ೬೯
ವ|| ಮತ್ತಮಾತಂ ಕೈಕೊಂಡುದಱಂ ಋಷಿವೇಷಕ್ಕಗ್ರಾಮ್ಯತೆಯುಂ ಆತನಂ ಪೊರ್ದಿದ ಜವ್ವನಕ್ಕೆಸೌಂದರ್ಯಮುಂ ಆತನ ಕಿವಿಗವತಂಸಮಾದ ಪಾರಿಜಾತಕುಸುಮಮಂಜರಿಗೆ ಮನೋಹರತೆಯುಮಾತನಿರವಿಂದಮೆ ಸುರಲೋಕಕ್ಕೆ ರಮಣೀಯತೆಯುಮಾತನ
ತಾಯಿಯೊಂದಿಗೆ ಬಹಳ ಕಷ್ಟದಿಂದ ಅರಮನೆಗೆ ಬಂದು ನನ್ನ ವಾಸದ ಮಹಲನ್ನು ಸೇರಿ ಅವನ ವಿರಹದಿಂದ ದೇಹದ ಮೇಲೆ ಪ್ರeಯಿಲ್ಲದೆ, ೬೫. ಮನೆಗೆ ಬಂದೆನೊ ಬರಲಿಲ್ಲವೋ, ಗೆಳತಿಯರ ಜೊತೆಯಲ್ಲಿ ಇದ್ದೇನೋ ಅಥವಾ ಇಲ್ಲವೋ, ನಿದ್ರೆ ಮಾಡುತ್ತಿರುವೆನೋ ಸರಿಯಾಗಿ ಎಚ್ಚರವಾಗಿದ್ದೇನೊ, ಮೌನವಾಗಿದ್ದೇನೊ ಮಾತಾಡುತ್ತಿದ್ದೇನೊ, ದುಖದಲ್ಲಿದ್ದೇನೊ ಸುಖವಾಗಿದ್ದೇನೊ, ನಗುತ್ತಿರುವೆನೊ ಅಥವಾ ದುಗುಡದಿಂದ ಅಳುತ್ತಿದ್ದೇನೊ ೬೬. ಇದು ಹಗಲೋ ರಾತ್ರಿಯೊ, ಇದು ದುಖವೊ ಅಥವಾ ಮನಸ್ಸಿನ ಕಳವಳವೊ, ಇದು ಕೆಟ್ಟದ್ದೊ ಅಥವಾ ಒಳ್ಳೆಯದೊ ಎಂಬುದರ ಅರಿವೇ ಆಗ ನನಗೆ ಇರಲಿಲ್ಲ. ೬೭. ಎಲ್ಲಿಗೆ ಹೋಗಲಿ? ಇದನ್ನು ಯಾರೊಡನೆ ಆತ್ಮೀಯತೆಯಿಂದ ಮಾತಾಡಲಿ? ಯಾವುದನ್ನು ಕೇಳಲಿ? ಯಾವುದನ್ನು ಆಸೆಯಿಂದ ನೋಡಲಿ? ಇನ್ನು ಯಾರಿಗೆ ಇದನ್ನು ಹೇಳಲಿ? ಇನ್ನು ನನ್ನ ಬದುಕು ಹೇಗೆ? ಎಂಬುದನ್ನು ಮಿಗಿಲಾದ ವಿರಹವೇದನೆಯಿಂದ ತಿಳಿಯಲಾರದೆ ಹೋದೆನು. ವ|| ಬಳಿಕ ಗೆಳತಿಯರನ್ನೂ ಎಲ್ಲಾ ಊಳಿಗದವರನ್ನೂ ಬಾಗಿಲಲ್ಲೇ ನಿಲ್ಲಿಸಿ, ಕನ್ನೆವಾಡದ ಮಹಡಿಯನ್ನು ಹತ್ತಿ ಅದರ ರತ್ನಮಯವಾದ ಕಿಟಕಿಯಲ್ಲಿ ಮುಖವನ್ನು ಇಟ್ಟುಕೊಂಡು, ೬೮, ಅಮೃತಸಾಗರದ ಪ್ರವಾಹದ ಪರಂಪರೆಗಳಿಂದ ಚಲುವನ್ನು ಪಡೆದಿದೆಯೂ ಎಂಬಂತೆಯೂ, ಮಾಣಿಕ್ಯದ ನಿಯಿಂದಲೇ ನಿರ್ಮಿಸಲ್ಪಟ್ಟಿದೆಯೊ ಎಂಬಂತೆಯೂ, ಚಂದ್ರಮಂಡಲದಿಂದ ಅಂದವಾಗಿದೆಯೋ ಎಂಬಂತೆಯೂ ಅಥವಾ ಚೆನ್ನಾಗಿ ಸಿಂಗರಿಸಲ್ಪಟ್ಟಿದೆಯೊ ಎಂಬಂತೆಯೂ ಆತನ ಇದ್ದ ದಿಕ್ಕನ್ನೇ ನಟ್ಟ ದೃಷ್ಟಿಗಳು ಸೋತುಹೋಗುವವರೆಗೂ ಬಹಳ ಆಸಕ್ತಿಯಿಂದ ನೋಡುತ್ತಿದ್ದೆನು. ವ|| ಅದಲ್ಲದೆ, ೬೯. ಆ ಕಡೆಯಿಂದ ಬರುತ್ತಿರುವ ಗಾಳಿಯನ್ನೂ, ಆ ಕಡೆಯಿಂದ ಬರುವ ಹೂವಿನ ವಾಸನೆಯನ್ನೂ, ಆ ಕಡೆಯಿಂದ ಕೇಳಿಬರುವ ಹಕ್ಕಿಗಳ ಧ್ವನಿಯನ್ನು ಅವನ ಸಮಾಚಾರವನ್ನು ಕೇಳಲು ಉದ್ಯುಕ್ತಳಾಗುತ್ತಿದ್ದೆನು. ವ|| ಅವನು ಕೈಗೊಂಡಿರುವುದರಿಂದ ಋಷಿವೇಷವು ಒರಟುವೇಷವಲ್ಲವೆಂದೂ, ಅವನಲ್ಲಿ ಕೂಡಿರುವುದರಿಂದ ಹರಯವು ಬಹಳ
ರೂಪಸಂಪತ್ತಿಯಿಂ ಕುಸುಮಾಯುಧಂಗೆ ದುರ್ಜಯತ್ವಮುಮಾದುದೆಂದು ಬಗೆಯುತ್ತಮಾ ಸೌಭಾಗ್ಯನಿಯ ವಿಯೋಗದಿಂ ಜೀವವಿಯೋಗಮಾಗದಿರ್ಕೆಂದು ತಗುಳ್ಚಿದ ರಕ್ಷಾವಳಿಯಂತೆ ಕೊರಲೊಳಿಕ್ಕಿರ್ದಕ್ಷಾವಳಿಯುಂ ಆತನ ರಹಸ್ಯಾಲಾಪದಂತೆ ಕಿವಿಗೆವಂದು ರಾಜಿಸುವ ಪಾರಿಜಾತಕುಸುಮಮಂಜರಿಯುಮಾತನ ಕರತಲಸ್ಪರ್ಶಸುಖದಿಂ ಕಪೋಲತಲ ಕದಂಬಮುಕುಳಕರ್ಣಪೂರದಂತುಣ್ಮಿದ ಪುಳಕಮುಂ ಬೆರಸು ಗದ್ಗದಚಿತ್ತೆಯೆನೇಕಾಕಿಯಾಗಿರ್ಪು ದುಮನ್ನೆಗಮೆನ್ನ ತಾಂಬೂಲಕರಂಕವಾಹಿನಿ ತರಳಿಕ್ವೆ ಮಕರಿಕೆಯೆಂಬಳ್ ಪೆಱಗೆ ಕಿಱದುಬೇಗಂ ಮೀಯಲೆಂದು ನಿಂದನಂತರಂ ಮತ್ಸಮೀಪಕ್ಕೆ ಬಂದು ಮೆಲ್ಲನಿಂತೆಂದಳ್


70-91/

ಮಹಾಶ್ವೇತೆಯ ವೃತ್ತಾಂತ [70 to 91]
ತೊಡಸಿದನಾವನೀ ಕುಸುಮಮಂಜರಿಯಂ ನಿನಗಾತನಕ್ಕ ತ
ನ್ನೊಡವರುತಿರ್ದ ತಾಪಸಕುಮಾರನನಾಗಳೆ ವಂಚಿಸಲ್ಕೆ ತ
ಳ್ತಿಡಿದ ಲತಾಪ್ರಸೂನದೊಳಪೊಕ್ಕುೞದೊಯ್ಯನೆ ಸಾರ್ದು ಮೆಲ್ಪೊಡಂ
ಬಡೆ ಬೆಸಗೊಂಡನೆನ್ನನನುರಾಗದಿನೆಯ್ದೆ ಭವತ್ಪ್ರಪಂಚಮಂ        ೭೦
ವ|| ಅದೆಂತೆನೆ
ಆ ಕನ್ನೆಯಾರ್ಗೆ ಪೆಸರೇ
ನೇಕಿಲ್ಲಿಗೆ ಬಂದಳಾರ ಮಗಳೆಸೆವಲರ್ದ
ಬ್ಜಾಕರದಿನೆತ್ತ ಪೋದಪ
ಳೀಕೆಯೆನೆಲ್ ಮುನಿಕುಮಾರಕಂಗಿಂತೆಂದೆಂ            ೭೧
ವ|| ಅದೆಂತೆಂದೊಡೆ ದಿನ ಅಮೃತ್ವ ಕರಮರೀಚಿಯಿಂದಾದಪ್ಸರಸಿಯೊಳುದಿಸಿದ ಗೌರಿಗಂ ಗಂಧರ್ವಲೋಕಾಪತಿಯಪ್ಪ ಹಂಸಂಗಂ ಮಗಳಾಗಿ ಮಹಾಶ್ವೇತೆಯೆಂಬ ಪೆಸರಿಂ ನೆಗೞೆವೆತ್ತಳದಲ್ಲದೆಯುಂ ಇಂದು ಜನನಿಯೊಡನೀ ಸರೋವರಮಂ ಮೀಯಲೆಂದು ಬಂದಾತ್ಮನಿವಾಸಮಪ್ಪ ಹೇಮಕೂಟಾಚಾಲಕ್ಕೆ ಪೋಗುತ್ತಿರ್ದಳೆಂಬುದುಂ ಕಿಱದುಬೇಗಮೇನಾನುಮಂ ತನ್ನೊಳೆ ಬಗೆಯುತ್ತಮಿರ್ದ ನಂತರಮೆನ್ನನಿಂತೆಂದಂ
ಸುಂದರವಾಯಿತೆಂದೂ, ಅವನು ಕಿವಿಯಲ್ಲಿ ಮುಡಿದುಕೊಂಡಿರುವುದರಿಂದ ಪಾರಿಜಾತದ ಹೂಗೊಂಚಲು ಮನೋಹರ ವಾಗಿರುವುದೆಂದೂ, ಆತನು ಇರುವುದರಿಂದಲೇ ಸ್ವರ್ಗಲೋಕವು ರಮಣೀಯವಾಗಿರುವುದೆಂದೂ, ಅವನಷ್ಟು ರೂಪಸಂಪತ್ತು ಇರುವುದರಿಂದಲೇ ಮನ್ಮಥನನ್ನು ಸೋಲಿಸಲು ಯಾರಿಗೂ ಸಾಧ್ಯವಿಲ್ಲವೆಂದೂ ಆಲೋಚಿಸುತ್ತಾ ಆ ಪುಣ್ಯಾತ್ಮನ ವಿರಹದಿಂದ ಪ್ರಾಣವು ಹೋಗದಿರಲೆಂದು ಕಟ್ಟಿಕೊಂಡಿರುವ ರಕ್ಷೆಯ ಸರದಂತೆ ಕೊರಳಲ್ಲಿ ಹಾಕಿಕೊಂಡಿರುವ ಜಪಸರವನ್ನೂ, ಅವನು ಹೇಳುವ ಏಕಾಂತದ ಪಿಸುಮಾತಿನಂತೆ ಕಿವಿಯನ್ನು ಸೇರಿ ಶೋಭಿಸುತ್ತಿರುವ ಪಾರಿಜಾತ ಕುಸುಮಮಂಜರಿಯನ್ನೂ, ಹಾಗೆಯೆ ಅವನು ಕೈಯಿಂದ ಮುಟ್ಟಿದ್ದರಿಂದ ಉಂಟಾದ ಸುಖದಿಂದ ಕೆನ್ನೆಯಲ್ಲಿ ಮೂಡಿರುವ ಹಾಗೂ ಕಿವಿಯಲ್ಲಿ ಮುಡಿದುಕೊಂಡಿರುವ ಕಡಹದ ಹೂವಿನ ಮೊಗ್ಗುಗಳಂತೆ ಶೋಭಿಸುವ ರೋಮಾಂಚನದಿಂದಲೂ ಕೂಡಿಕೊಂಡವಳಾಗಿ, ಬೇಸರದಿಂದ ಕೂಡಿದ ಮನಸ್ಸುಳ್ಳವಳಾಗಿ ಒಬ್ಬಂಟಿಗಳಾಗಿಯೇ ಕುಳಿತುಕೊಂಡಿದ್ದೆನು. ಅಷ್ಟರಲ್ಲಿ ನನ್ನ ತಾಂಬೂಲಕರಂಕಧಾರಿಣಿಯಾದ ಮಕರಿಕೆ ತರಳಿಕ್ವೆ ಯೆಂಬುವಳು ಸ್ನಾನಕ್ಕಾಗಿ ನಮ್ಮ ಹಿಂದೆ ಸ್ವಲ್ಪ ಹೊತ್ತು ಕೊಳದ ಬಳಿ ಉಳಿದುಕೊಂಡಿದ್ದು ಬಳಿಕ ನನ್ನ ಹತ್ತಿರಕ್ಕೆ ಬಂದು ಮೆಲ್ಲನೆ ಹೀಗೆ ಹೇಳಿದಳು. ೭೦. “ಅಮ್ಮ! ನಿನಗೆ ಈ ಹೂಗೊಂಚಲನ್ನು ತೊಡಗಿಸಿದನಲ್ಲ, ಅವನು ತನ್ನ ಸಂಗಾತಿಯಾದ ಋಷಿಕುಮಾರನ ಕಣ್ಣಿಗೆ ಬೀಳದಂತೆ ದಟ್ಟವಾಗಿ ಬೆಳೆದುಕೊಂಡಿರುವ ಬಳ್ಳಿಗಳ ಗುಂಪಿನಲ್ಲಿ ಒಳಹೊಕ್ಕು ನುಸುಳಿಕೊಂಡು ಮೆಲ್ಲನೆ ಬಂದು ನನ್ನನ್ನು ಕುರಿತು ನಯವಾದ ಮಾತುಗಳಿಂದ ನಿನ್ನ ವಿಷಯವನ್ನೆಲ್ಲ ಬಹಳ ಅಕ್ಕರೆಯಿಂದ ಕೇಳಿದನು. ವ|| ಅದು ಹೇಗೆಂದರೆ ೭೧. “ಈ ಹುಡುಗಿಯು ಯಾರ ಕಡೆಯವಳು? ಇವಳ ಹೆಸರೇನು? ಇಲ್ಲಿಗೆ ಏಕೆ ಬಂದಳು? ಯಾರ ಮಗಳು? ಈ ಅರಳಿರುವ ಹೂವುಗಳಿಂದ ಶೋಭಿಸುವ ತಾವರೆಗೊಳದಿಂದ ಯಾವ ಕಡೆ ಹೋದಳು?” ಎಂದು ಕೇಳಿದನು. ಆಗ ನಾನು ಆ ಮುನಿಕುಮಾರನನ್ನು ಕುರಿತು ಹೀಗೆ ಹೇಳಿದೆನು. ವ|| ಅದೇನೆಂದರೆ, “ಇವಳು ಸೂರ್ಯಕಿರಣ ಚಂದ್ರಕಿರಣ್ವ ಗಳಿಂದ ಉತ್ಪನ್ನವಾದ ಅಪ್ಸರಸ್ತ್ರೀಯರ ವಂಶದಲ್ಲಿ ಹುಟ್ಟಿದ ಗೌರಿ ಮತ್ತು ಗಂಧರ್ವಲೋಕಾಪತಿಯಾದ ಹಂಸ ಎಂಬುವರ ಮಗಳು. ಇವಳ ಹೆಸರು “ಮಹಾಶ್ವೇತೆ” ಎಂದು. ಈ ದಿನ ತಾಯಿಯೊಡನೆ ಈ ಸರೋವರಕ್ಕೆ ಸ್ನಾನಕ್ಕೆ ಬಂದಿದ್ದಳು. ಈಗ ತನ್ನ ಮನೆಯಾದ ಹೇಮಕೂಟಕ್ಕೆ ಹೋಗುತ್ತಿದ್ದಾಳೆ ಎಂದು ಹೇಳಲಾಗಿ ಸ್ವಲ್ಪಹೊತು
ಎಳವಿಯೊಳಂ ಗಾಂಭೀರ್ಯಮ
ನೊಳಕೊಂಡ ಭವತ್ಸ ರೂಪಮಂ ಕಂಡೀ ಕೋ
ಮಳೆಯಂ ಪ್ರಾರ್ಥಿಸಿದೊಡೆ ನಿ
ಷಲಮಾಗದೆನುತ್ತೆ ಬಂದೆನಾನಿಂದುಮುಖೀ                   ೭೨
ವ|| ಎಂದು ನುಡಿಯಲಾನಾಗಳಾದರಂಬೆರಸು ಕೈಗಳಂ ಮುಗಿದು
ಬೆಸಸುವುದಂತದಿರ್ಕೆಮ ಭವದ್ವಿಧರಪ್ರತಿಮಪ್ರಭಾವರೀ
ಕ್ಷಿಸುವರೆ ಮುನ್ನ ಮದ್ವಿಧರನೆನ್ನವೊಲಾದಮೆ ನೋಂತಳಾವಳಿ
ನ್ನುಸಿರ್ವುದು ನನ್ನಿಯಂ ನುಡಿಯೆ ಕಾರ್ಯವನೆನ್ನವಳೀಕೆಯೆಂದು ಭಾ
ವಿಸಿ ಕೃತಕೃ – ತ್ಯೆಯಪ್ಪೆನೆನಲಾಗಳೆ ಸಂತಸವಂ ನೆಗೞದಂ             ೭೩
ವ|| ಅಂತುಮಲ್ಲದೆಯುಂ
ಕೆಲದೊಳಳುರ್ತು ಕಾರ್ಮುಗಿಲೆ ಪರ್ವಿದುದೆಂಬಿನೆಗಂ ಕಱಂಗಿ ಕ
ತ್ತಲಿಪ ತಮಾಲಪಾದಪದ ಪಲ್ಲವಮಂ ಹಿಳಿದೊಂದು ನಿರ್ಮಲೋ
ಪಲತಳದಲ್ಲಿ ತದ್ರಸದಿನಾಗಳೆ ನೋಡಿ ನಿಜೋತ್ತರೀಯ ವ
ಲ್ಕಲವಸನೈಕದೇಶಮನೆ ಸೀಳ್ದದ ಳ್ ಬರೆದಂ ತಳೋದರೀ            ೭೪
ವ|| ಅನಂತರಂ
ಏಕಾಂತದೊಳೀ ಲೇಖಮ
ನಾ ಕನ್ನೆಗೆ ಪೋಗಿ ಕುಡುವುದೆಂದಟ್ಟಿದನೆಂ
ದಾಕೆ ನುಡಿಯುತ್ತಮಂದ
ಪ್ರಾಕಟವದನಡಪದೊಳಗಣಿಂ ತೆಗೆದಾಗಳ್          ೭೫
ಅದು ಶಬ್ದಾತ್ಮಕಮಾಗಿಯುಂ ಪಿರಿದುಮಂದಂತರ್ಗತಸ್ಪರ್ಶಸೌ
ಖ್ಯದವೊಲ್ಮಾಡುತಮಾಗಳಂತೆ ಕಿವಿವೊಕ್ಕುಂ ಮೆಯ್ಯಳಂತೆಯ್ದೆ ಪೊ
ಕ್ಕುದನುದ್ಯತ್ಪುಳಕಂಗಳಿಂದಱಯಿಸುತ್ತಂ ಮನ್ಮಥಾವೇಶಮಂ
ತ್ರದವೋಲಾತನ ವಾರ್ತೆ ಮೆಯ್ಯಱಯದಿರ್ಪಂತೆನ್ನನೇಂ ಮಾಡಿತೋ          ೭೬
ತನ್ನಲೇ ಏನನ್ನೋ ಆಲೋಚಿಸುತ್ತಿದ್ದು ಬಳಿಕ ನನ್ನನ್ನು ಕುರಿತು ಹೀಗೆ ಹೇಳಿದನು. ೭೨. “ಎಲೈ ಚಂದ್ರನಂತೆ ಮುಖವುಳ್ಳವಳೆ, ಈ ಸಣ್ಣವಯಸ್ಸಿನಲ್ಲೇ ಇಷ್ಟು ಗಂಭೀರವಾಗಿರುವ ನಿನ್ನ ಆಕಾರವನ್ನು ಕಂಡು ಈ ಮೃದುಸ್ವಭಾವದವಳನ್ನು ಕೇಳಿಕೊಂಡರೆ ನನ್ನ ಕೋರಿಕೆಯು ವಿಫಲವಾಗದೆಂದು ಭರವಸೆಯಿಂದ ನಿನ್ನಲ್ಲಿಗೆ ಬಂದಿದ್ದೇನೆ.” ವ|| ಹೀಗೆ ಹೇಳಲಾಗಿ ಆಗ ನಾನು ಆದರದಿಂದ ಕೈಜೋಡಿಸಿ, ೭೩. “ಪೂಜ್ಯರೆ, ಅಪ್ಪಣೆಮಾಡುವುದಿರಲಿ, ತಮ್ಮಂತಹ ಅಸಾಧಾರಣ ಮಹಿಮೆಯುಳ್ಳ ಮಹನೀಯರು ನನ್ನಂತಹವಳನ್ನು ಕಣ್ಣೆತ್ತಿ ಕೂಡ ನೋಡುವುದೆಂದರೇನು ಸಾಮಾನ್ಯವೇ? ನನ್ನಂತೆ ಅತಿಶಯವಾದ ಪುಣ್ಯ ಮಾಡಿದವರು ಯಾರಿದ್ದಾರೆ? ನಿಜವನ್ನು ಹೇಳುವುದಾದರೆ ಇವಳು ಆತ್ಮೀಯಳೆಂದು ಭಾವಿಸಿ ನನ್ನಿಂದ ಏನಾಗಬೇಕೆಂಬುದನ್ನು ಅಪ್ಪಣೆಕೊಡಿಸಬೇಕು. ಆಗ ನಾನು ಕೃತಾರ್ಥಳಾಗುತ್ತೇನೆ.” ಎಂದು ನಾನು ಹೇಳಿದೆನು. ಆಗ ಅವನು ಬಹಳ ಸಂತೋಷಪಟ್ಟುಕೊಂಡನು. ವ|| ಅದೂ ಅಲ್ಲದೆ ೭೪. “ಎಲೈ ತೆಳುವಾದ ಹೊಟ್ಟೆಯುಳ್ಳವಳೆ, ಕಪ್ಪುವೋಡವು ಕವಿದಿರುವಂತೆ ಪಕ್ಕದಲ್ಲೇ ಹರಡಿಕೊಂಡು ಬೆಳೆದಿರುವ ಕಪ್ಪಾಗಿ ಕತ್ತಲೆಯನ್ನುಂಟುಮಾಡುವಂತಿರುವ ಹೊಂಗೆಮರದ ಚಿಗುರುಗಳನ್ನು ಆ ಮುನಿಕುಮಾರನು ತೆಗೆದುಕೊಂಡು ನಿರ್ಮಲವಾದ ಕಲ್ಲಿನ ಮೇಲೆ ಹಿಂಡಿದನು. ಅತ್ತಿತ್ತು ನೋಡಿ ತಾನು ಹೊದೆದಿದ್ದ ನಾರುಪಂಚೆಯ ಒಂದು ಕಡೆಯನ್ನು ಹರಿದು ಅದರ ಮೇಲೆ ಹೊಂಗೆಯ ರಸದಿಂದ (ತನ್ನ ಬಲಗೈ ಕಿರುಬೆರಳಿನ ಉಗುರಿಂದ) ಬರೆದನು. ವ|| ಆಮೇಲೆ ೭೫. ಯಾರಿಗೂ ಕಾಣಿಸದಂತೆ ಈ ಪತ್ರವನ್ನು ತೆಗೆದುಕೊಂಡುಹೋಗಿ ಆ ಹುಡುಗಿಗೆ ಕೊಟ್ಟುಬಿಡು ಎಂದು ಹೇಳಿಕಳುಹಿಸಿದ್ದಾನೆ. ಎಂದು ಅವಳು ಆ ರಹಸ್ಯಪತ್ರವನ್ನು ತನ್ನ ಸಂಚಿಯಿಂದ ತೆಗೆದುಕೊಟ್ಟಳು. ೭೬. ಅವಳು ಹೇಳಿದ ಪುಂಡರೀಕನ ವೃತ್ತಾಂತವು ಕೇವಲ ಶಬ್ದಮಯವಾಗಿದ್ದರೂ ಆಲಿಂಗನದಿಂದ ಉಂಟಾಗುವ ಸ್ಪರ್ಶಸುಖವನ್ನು ಕೊಡುವಂತೆ ಇತ್ತು. ಕಿವಿಯನ್ನು ಮಾತ್ರ ಪ್ರವೇಶ ಮಾಡಿದ್ದರೂ ಶರೀರದಲ್ಲೆಲ್ಲಾ ಒಳಹೊಕ್ಕು ವ್ಯಾಪಿಸಿಕೊಂಡಿರುವುದನ್ನು ಹೊರಹೊಮ್ಮುತ್ತಿರುವ ರೋಮಾಂಚನಗಳಿಂದ ತಿಳಿಯಪಡಿಸುವಂತಿತ್ತು. ಮನ್ಮಥನನ್ನು ಮೈಮೇಲೆ ಬರಿಸುವಂತೆ ಮಾಡುವ (ಕಾಮಾವೇಶ) ಮಂತ್ರದಂತೆ
ವ|| ಅನಂತರಮಾ ಲೇಖನಮಂ ಕಳೆದುಕೊಂಡು ನಿಮಿರ್ಚಿ ನೋೞ್ಪನ್ನೆಗಮಲ್ಲಿ
ದೂರಂ ಮುಕ್ತಾಲತಯಾ| ಬಿಸಸಿತಯಾ ವಿಪ್ರಲಭ್ಯಮಾನೋ ಮೇ
ಹಂಸ ಇವ ದರ್ಶಿತಾಶೋ| ಮಾನಸಜನ್ಮಾತ್ವಯಾನೀತ ೭೭
ಎನಗಾಸೆದೋಱ ಬಿಸಸಿತ
ಮನಿಸುವ ನಿಜಹಾರಲತೆಯಿಂದಂ ಹಂ
ಸನವೊಲ್ಮಾನಸಸಂಭವ
ಮೆನಿಪ ಮದೀಯಾಭಿಮಾನಮಂ ಕಟ್ಟೊಯ್ದೌ               ೭೮
ವ|| ಎಂಬೀ ಆರ್ಯೆಯಂ ಭಾವಿಸಿ ನೋಡೆ
ಮೊದಲೊಳ್ ಸೊಕ್ಕಿದವಂಗೆ ಕಳ್ ವಿಷದಿನಳ್ಕಿರ್ದಂಗೆ ದುರ್ನಿದ್ರೆ ಕಾ
ಣದವಂಗುರ್ವಿದ ಮರ್ವು ದಿಗ್ಭ ಮೆ ಪದಂಗೆಟ್ಟಂಗೆ ಪೈಶಾಚಕಂ
ಗೆ ದುರಾವೇಶಮಧಾರ್ಮಿಕಂಗೆ ಕುಮತಂ ತತ್ವಪ್ರಮೂಢಂಗೆ ಬೀ
ಸಿದ ಕಣ್ಮಾಯದ ಕುಂಚದಂತಿರೆನಗಾದತ್ತಾಗಳೇನೆಂಬುದೋ                   ೭೯
ವ|| ತದನಂತರಂ
ಅಮರ್ದಂ ಪೀರ್ದಳೊ ಮೇಣ್ವರೆಂಬಡೆದಳೋ ಪುಣ್ಯೋದಯಂ ತನ್ನೊಳೇಂ
ಸಮಸಂದಿರ್ದುದೊ ನಾಕಲೋಕಸುಖಮಂ ಕೈಕೊಂಡಳೋ ದೈವವೀ
ರಮಣೀರತ್ನದ ಮೇಲೆ ಮೇಣ್ ನೆಲಸಿತೋ ತ್ರೈಲೋಕ್ಯರಾಜ್ಯಾಭಿಷೇ
ಕಮೆ ಕೈಸಾರ್ದುದಿವಳ್ಗೆನುತ್ತೆ ಪದಪಿಂದಾನಾಕೆಯಂ ನೋಡಿದೆಂ               ೮೦
ವ|| ಅಂತು ನೋಡಿ ಪಿರಿದುಮೞ್ಕಱಂ ಕೆಲಕ್ಕೆ ಕರೆದು ಕುಳ್ಳಿರಿಸಿ
ಪರೆದಿರ್ದ ಕುರುಳ್ಗಳನೋ
ಸರಿಸಿ ಕದಂಪುಗಳನೊಯ್ಯನೆಳೆವುತ್ತಂದಾ
ಳರಸೆಂಬ ಭೇದಮೆಮ್ಮಿ
ರ್ಬರೊಳಂ ಪಲ್ಲಟಿಸಿತೆಂಬಿನಂ ಮನ್ನಿಸಿದೆಂ               ೮೧
ಶರೀರದ ಮೇಲೆ ಪ್ರeಯೇ ಇಲ್ಲದಂತೆ ನನ್ನನ್ನು ಮಾಡಿಬಿಟ್ಟಿತು. ವ|| ಬಳಿಕ ಆ ಪತ್ರವನ್ನು ತೆಗೆದುಕೊಂಡು ಬಿಚ್ಚಿ ನೋಡಲಾಗಿ
೭೭. ಮಾನಸಸರೋವರದಲ್ಲಿ ಹುಟ್ಟಿದ ಹಂಸಪಕ್ಷಿಯು ಮುತ್ತಿನಹಾರದಂತೆ ಶುಭ್ರವಾದ ತಾವರೆದಂಟಿನ ಮೂಲಕ ಅತ್ಯಾಶೆಗೊಳಿಸಲ್ಪಟ್ಟು ಯಾವುದೋ ದಿಕ್ಕನ್ನು ತೋರಿಸಿ ಬಹುದೂರ ಕರೆದೊಯ್ಯಲ್ಪಡುವಂತೆ, ನೀನು ತಾವರೆದಂಟಿನಂತೆ ಶುಭ್ರವಾದ ಮುತ್ತಿನ ಸರದ ಮೂಲಕ ನನಗೆ ಬಹಳ ಆಸೆಯನ್ನುಂಟುಮಾಡಿ ನಿನ್ನ ಮೇಲಿರುವ ಅಭಿಲಾಷೆಯನ್ನು ಬಹಳ ದೂರ ಎಳೆದೊಯ್ದುಬಿಟ್ಟಿದ್ದೀಯೆ
೭೮. ಮಾನಸಸರೋವರದಲ್ಲಿ ಹುಟ್ಟಿರುವ ಹಂಸಪಕ್ಷಿಗೆ ತಾವರೆದಂಟಿನ ಆಸೆಯನ್ನು ತೋರಿಸಿ ಅದನ್ನು ಬಹಳ ದೂರ ಒಯ್ಯುವಂತೆ, ನೀನು ತಾವರೆದಂಟಿನಂತೆ ಶುಭ್ರವಾದ ನಿನ್ನ ಮುತ್ತಿನ ಸರದಿಂದ ನನಗೆ ಆಸೆಯನ್ನು ಹುಟ್ಟಿಸಿ, ನನ್ನ ಮನಸ್ಸಿನಲ್ಲಿರುವ ನಿನ್ನ ಮೇಲಿನ ಪ್ರೀತಿಯನ್ನು ಬಹಳ ಮಟ್ಟಿಗೆ ಸೆಳೆದಿದ್ದೀಯೆ. ವ|| ಎಂಬ ಈ ಆರ್ಯಾವೃತ್ತದ ಪದ್ಯವನ್ನು ಪರಿಶೀಲಿಸಲಾಗಿ, ೭೯. ಆಗ ಮೊದಲೇ ಸೊಕ್ಕಿದವನಿಗೆ ಮದ್ಯಪಾನ ಮಾಡಿದಂತೆಯೂ, ವಿಷದಿಂದ ಶಕ್ತಿಗುಂದಿದವನಿಗೆ ಕೆಟ್ಟನಿದ್ರೆಯು ಉಂಟಾದಂತೆಯೂ, ಕಾಣದವನಿಗೆ ಕತ್ತಲು ವ್ಯಾಪಿಸಿದಂತೆಯೂ, ದಾರಿ ತಪ್ಪಿದವನಿಗೆ ದಿಗ್ಭ ಮೆಯುಂಟಾದಂತೆಯೂ, ದೆವ್ವ ಹಿಡಿದವನಿಗೆ ಮತ್ತೊಂದು ಕೆಟ್ಟತೂಳ ಬಂದಂತೆಯೂ, ಧಾರ್ಮಿಕನಲ್ಲದವನಿಗೆ ಚಾರ್ವಾಕಮತವನ್ನು ಉಪದೇಶಿಸಿದಂತೆಯೂ, ಸ್ವಭಾವದಿಂದಲೆ ಭ್ರಾಂತನಾದವನಿಗೆ ಮಾಯಗಾರನ ನವಿಲುಗರಿಯ ಕುಂಚವನ್ನು ಬೀಸಿದಂತೆಯೂ ಆಯಿತು. ಏನು ಹೇಳಲಿ! (ಟಿ. ಮೊದಲೇ ಇದ್ದ ವಿರಹವ್ಯಥೆಯು ಪತ್ರವಾಚನದಿಂದ ಮತ್ತೂ ಹೆಚ್ಚಾಯಿತು). ವ|| ಆಮೇಲೆ ೮೦. ಎರಡನೆಯ ಸಲ ಅವನನ್ನು ನೋಡಿ ಬಂದುದರಿಂದ ಆ ಗೆಳತಿಯು ಅಮೃತಪಾನ ಮಾಡಿದ್ದಾಳೋ, ಅಥವಾ ವರವನ್ನು ಪಡೆದುಕೊಂಡು ಬಂದಿದ್ದಾಳೊ, ಪೂರ್ವಜನ್ಮದಲ್ಲಿ ಮಾಡಿದ ಪುಣ್ಯವು ಈಗ ಫಲವನ್ನು ಕೊಡಲು ಪ್ರಾರಂಭಿಸಿದೆಯೊ, ಸ್ವರ್ಗಲೋಕಸುಖವನ್ನೇ ಅನುಭವಿಸುತ್ತಿರುವಳೋ, ಯಾವುದಾದರೂ ದೇವತೆಯು ಇವಳಲ್ಲಿ ನೆಲೆಸಿದೆಯೊ, ಮೂರು ಲೋಕದ ಮಹಾರಾಣಿಯೆಂದು ಇವಳಿಗೆ ಪಟ್ಟಾಭಿಷೇಕವೇ ಆಗಿಬಿಟ್ಟಿದೆಯೋ ಎಂದು ಯೋಚಿಸುತ್ತಾ ಅವಳನ್ನು ಬಹಳ ಕುತೂಹಲದಿಂದ ನೋಡಿದೆನು. ವ|| ಹಾಗೆ ನೋಡಿ ಬಹಳ ಅಕ್ಕರೆಯಿಂದ ಹತ್ತಿರಕ್ಕೆ ಕರೆದು ಕುಳ್ಳಿರಿಸಿಕೊಂಡು ೮೧. ಚೆದುರಿದ್ದ ಅವಳ ಕೂದಲುಗಳನ್ನು ಸರಿಪಡಿಸುತ್ತಾ, ಅವಳ ಕೆನ್ನೆಗಳನ್ನು ಮೆಲ್ಲನೆ ಸವರುತ್ತಾ ನಮ್ಮಿಬ್ಬರಲ್ಲಿ ನಾನು ಒಡತಿ
ವ|| ಅಂತಾದರಿಸುತಮಿರ್ದು
ಎಂತೆಂತು ಕಂಡೆ ಕಣ್ಬರಿ
ವೆಂತೆಂತೇನೆಂದು ನುಡಿದನಾತನ ಕೆಲದೊಳ್
ನೀಂ ತಡೆದ ಬೇಗವೆನಿತೆನಿ
ತಂತರಮಂ ಬರುತಲಿರ್ದನೆಮ್ಮಯ ಬೞಯಂ           ೮೨
ವ|| ಎಂದು
ಒಡನೆಯವರೆಲ್ಲರುಮನುೞ
ದಡಪದವಳುಮಾನುಮೊಂದು ಮಾಡದ ಮೇಲಿ
ರ್ದಡಿಗಡಿಗೆ ಮಗುೞ್ದ್ದು ಮಗುೞi
ನುಡಿಯನೆ ಕೇಳುತ್ತೆ ಕಳೆದನಂತಾ ಪಗಲಂ          ೮೩
ವ|| ಅನ್ನೆಗಂ
ಮದನಾತುರೆಯಪ್ಪೆನ್ನೀ
ಹೃದಯದ ರಾಗವನೆ ಪರ್ಚುಗೊಂಡಂತಿರೆ ಕೆಂ
ಪೊದವಿದ ಪಡುವಣ ದೆಸೆಗೆ
ಯ್ದಿದನರುಣರುಚಿಪ್ರಕಾಶನಪ್ಪ ದಿನೇಶಂ          ೮೪
ಕೆಂದಾವರೆಗಳ್ ಮಧುಕರ
ವೃಂದಮನೊಳಕೊಂಡು ಮುಗಿಯೆ ರವಿವಿರಹದ ನೋ
ವಿಂದರವಿಂದಿನಿ ಮೂರ್ಛೆಗೆ
ಸಂದೆರ್ದೆ ಕತ್ತಲಿಸಿದಂದಮಂ ಪ್ರಕಟಿಸುಗುಂ            ೮೫
ಇಂದುಕಳಾಮರೀಚೆರುಚಿರೋಜ್ವಲಬಾಲಮೃಣಾಳಮಂ ಮರ
ಳ್ದೊಂದನೆ ಕರ್ಚಿ ತದ್ವಿವರದಿಂದೆರಡುಂ ಬರೆ ಪೀರ್ವವೊಲ್ ನೆಗ
ೞ್ದೊಂದಱ ಚಿತ್ತಮಂ ತೆಗೆದುಕೊಂಡು ವಿಯೋಗದಿನಾದದೊಂದು ಕಿ
ಚ್ಚಂದಳುರಲ್ಕಗಲ್ದುವು ರಥಾಂಗಯುಗಂಗಳನಂಗತಾಪದಿಂ        ೮೬
ವ|| ಆಗಳೆನ್ನ ಕೊಡೆವಿಡಿದವಳ್ ಬಾಗಿಲಿಂ ಪರಿತಂದು
ಅವಳ ಸೇವಕಿ ಎಂಬ ಭೇದವು ಈಗ ಬದಲಾವಣೆಯಾದಂತೆ ಬಹಳವಾಗಿ ಅವಳನ್ನು ಗೌರವಿಸಿದೆನು. ವ|| ಹೀಗೆ ಆದರಿಸುತ್ತಿದ್ದು
೮೨. “ತರಳಿಕೆ, ನೀನು ಅವನನ್ನು ಹೇಗೆ ಹೇಗೆ ನೋಡಿದೆ? ಅವನು ನಮ್ಮ ಕಡೆಗೆ ಎಷ್ಟರಮಟ್ಟಿಗೆ ದೃಷ್ಟಿಯನ್ನು ಬೀರುತ್ತಿದ್ದನು? ಅವನು ಏನೆಂದು ಹೇಳಿದನು? ನೀನು ಅವನ ಹತ್ತಿರ ಎಷ್ಟು ಹೊತ್ತು ಇದ್ದೆ? ಅವನು ನಮ್ಮನ್ನು ಎಷ್ಟು ದೂರ ಹಿಂಬಾಲಿಸಿ ಬರುತ್ತಿದ್ದನು?” ವ|| ಎಂದು ೮೩. ಹೀಗೆಪರಿವಾರದವರನ್ನೆಲ್ಲ ಬಿಟ್ಟು ಆ ಸಂಚಿನವಳೂ ನಾನೂ ಇಬ್ಬರೇ ಮಹಡಿಯ ಮೇಲೆ ಕುಳಿತಿದ್ದೆವು. ನಾನು ಮತ್ತೆ ಮತ್ತೆ ಬಾರಿಬಾರಿಗೂ ಆ ವಿಚಾರವನ್ನೇ ಕೇಳುತ್ತಿದ್ದೆನು. ಹೀಗೆ ಹಗಲು ಕಳೆಯಿತು. ವ|| ಅಷ್ಟರಲ್ಲಿ ೮೪. ಕಾಮಪೀಡಿತಳಾದ ನನ್ನ ಮನಸ್ಸಿನಲ್ಲಿದ್ದ ರಾಗವನ್ನೂ (ಪ್ರೀತಿ, ಕೆಂಪು) ತಾನೂ ಹಂಚಿಕೊಂಡಂತೆ ಕೆಂಬಣ್ಣವನ್ನು ಪಡೆದಿರುವ ಕೆಂಪನ್ನು ಕೆಂಪುಕಾಂತಿಯಿಂದ ಪ್ರಕಾಶಿಸುವ ಸೂರ್ಯನು ಸೇರಿದನು ೮೫. ಆಗ ಕೆಂದಾವರೆಗಳು ತಮ್ಮನ್ನು ಮುತ್ತಿಕೊಂಡಿದ್ದ ದುಂಬಿಗಳು ಒಳಗೆ ಸೇರಿಹೋಗುವಂತೆ ಮುಚ್ಚಿಕೊಂಡವು. ಇದು ತಾವರೆ ಬಳ್ಳಿಯೆಂಬ ಕಾಮಿನಿಯು ತನ್ನ ಪ್ರಿಯಕರನಾದ ಸೂರ್ಯನ ವಿರಹದಿಂದಾದ ನೋವಿನಿಂದ ಮೂರ್ಛೆಗೊಂಡಿರಲು ಅವಳ ಅಂತರಂಗವನ್ನು ಆವರಿಸಿರುವ ಅಂಧಕಾರದಂತೆ ಕಾಣುತ್ತಿತ್ತು. ೮೬. ಚಕ್ರವಾಕದಂಪತಿಗಳು ಚಂದ್ರಕಳೆಯ ಕಾಂತಿಯಂತೆ ಸುಂದರವಾಗಿಯೂ ಪ್ರಕಾಶಮಾನವಾಗಿಯೂ ಇರುವ ಎಳೆಯ ತಾವರೆಯ ದಂಟೊಂದನ್ನು ಒಂದು ತುದಿಯನ್ನು ಗಂಡು ಮತ್ತೊಂದು ತುದಿಯನ್ನು ಹೆಣ್ಣು ಹೀಗೆ ಕಚ್ಚಿಕೊಂಡು ಮತ್ತೆ ಮತ್ತೆ ಮೆಲ್ಲುತ್ತಿದ್ದುವು. ಆಗ ಅದರ ಒಳಗಿನ ಟೊಳ್ಳಿನಿಂದ ಗಂಡಿನ ಮನಸ್ಸನ್ನು ಹೆಣ್ಣೂ ಹೆಣ್ಣಿನ ಮನಸ್ಸನ್ನು ಗಂಡೂ ಹೀರಿಬಿಟ್ಟಿದೆಯೋ ಎಂಬಂತೆ ವಿರಹದಿಂದಾದ ಸಂತಾಪವು ಆವರಿಸುತ್ತಿರಲು, ಆ ರಾತ್ರಿಯ ಕಾಲದಲ್ಲಿ
ಅವು ಮನ್ಮಥತಾಪದಿಂದ ಕೂಡಿ ಪರಸ್ಪರ ಅಗಲಿದವು. ವ|| ಆಗ ಛತ್ರಿ ಹಿಡಿಯುವ ಊಳಿಗದವಳು ಬಾಗಿಲಿನಿಂದ ಒಳಕ್ಕೆ ಬಂದು
ಕೊಳನ ತಡಿಯಲಿ ಕಂಡಾ
ಗಳಿರ್ಬರೊಳೊರ್ಬ ಮುನಿಕುಮಾರಂ ಭೂಭೃ
ನ್ನಿಳಯದ ಬಾಗಿಲೊಳಕ್ಷಾ
ವಳಿಯಂ ಬೇಡಲ್ಕೆ ಬಂದು ನಿಂದಿರ್ದಪ್ಪಂ      ೮೭
ವ|| ಎಂದವಳ್ ಬಂದು ಪೇೞ್ವುದುಂ
ನಿನಗೇವೇೞ್ದಪೆನಾಂ ಭೋಂ
ಕೆನಲಾ ತಾಪಸಕುಮಾರವೆಸರ್ಗೊಳ್ವುದುಮಾ
ತನೆಗೆತ್ತು ಬಾಗಿಲೊಳ್ ತೊ
ಟ್ಟನೆ ಬಂದಿರ್ದಂತಿರಾದೆನಿರ್ದಂತಿರ್ದುಂ         ೮೮
ವ|| ಆಗಳೊರ್ವ ಕಂಚುಕಿಯಂ ಕರೆದು ಬೇಗಮೊಡಗೊಂಡು ಬಾಯೆಂದು ಪೇೞಲೊಡನೆ
ಎಳವಿಸಿಲೊಲವಿಂ ಬೆಳ್ದಿಂ
ಗಳ ಬೞಯಂ ಬರುತಮಿರ್ದುದೆಂಬಂತೆ ಕಪಿಂ
ಜಳನಾಗಳಾ ಜರಾನಿ
ರ್ಮಳನೆನಿಸಿದ ಸೌವಿದಲ್ಲನೊಡವರುತಿರ್ದಂ      ೮೯
ವ|| ಅಂತು ರೂಪಿಂಗೆ ಯವ್ವನಮುಂ ಯವ್ವನಕ್ಕೆ ಕಾಮನುಂ ಕಾಮಂಗೆ ವಸಂತ ಸಮಯಮುಂ ವಸಂತಸಮಯಕ್ಕೆ ತಂಬೆಲರುಮೆಂಬಂತೆ ಪುಂಡರೀಕಂಗೆ ಸಹಾಯನಪ್ಪ ಮುನಿಕುಮಾರನಂ ಕಂಡೆನನ್ನೆಗಂ ಮುನಿಪಂ ವ್ಯಾಕುಲನಂತೆ ಶೂನ್ಯದಂತೆ ದುಖಿತನಾಗಿರ್ದಂತೇನಾನುಂ ಪ್ರಾರ್ಥಿಪನಂತೆ ಬರುತಿರ್ದನಿರ್ಪುದುಂ ತಕ್ಷಣದೊಳ್
ಇದಿರೆೞ್ದು ಪೊಡವಡುತ್ತೇ
ಱದ ಕನಕಾಸನಮನಿತ್ತು ಬೇಡೆನೆಯೆನೆ ತ
ತ್ಪದಯುಗಮಂ ಕರ್ಚಿ ಪದಾ
ಬ್ಜದಿರ್ಪನಾಂ ತೊಡೆದೆನುತ್ತರೀಯಾಂಶುಕದಿಂ           ೯೦
ನುಡಿಯಲ್ ಮುನಿಪಂ ಬಗೆದೆ
ನ್ನಡಪದವಳ್ ಕೆಲದೊಳಿರ್ದೊಡಾಕೆಯ ದೆಸೆಯಂ
ಕಡೆಗಣ್ಣಿಂ ನೋೞ್ಪುದುಮಾ
ಗಡೆ ಲಜ್ಜಿಸಿದಪ್ಪನೆಂದು ನೋಟದಿನಱದೆಂ        ೯೧
೮೭. “ಅಮ್ಮ ಬೆಳಗ್ಗೆ ಸ್ನಾನಕ್ಕೆ ಹೋದಾಗ ಸರೋವರದ ದಡದಲ್ಲಿ ಇಬ್ಬರು ಋಷಿಕುಮಾರರನ್ನು ಕಂಡೆವಲ್ಲ. ಅವರಲ್ಲಿ ಒಬ್ಬನು ಜಪಸರವನ್ನು ಕೇಳಿ ತೆಗೆದುಕೊಂಡು ಹೋಗಲು ಬಂದು ಅರಮನೆಯ ಬಾಗಿಲಲ್ಲಿ ನಿಂತಿದ್ದಾನೆ.” ವ|| ಎಂದು ಅವಳು ಹೇಳಲಾಗಿ ೮೮. ರಾಜಕುಮಾರ, ಏನು ಹೇಳಲಿ! ತಟ್ಟನೆ ಋಷಿಕುಮಾರನೆಂಬ ಹೆಸರನ್ನು ಕೇಳಿದ ಕೂಡಲೆ ಆ ಪುಂಡರೀಕನೆ ಬಂದಿರಬಹುದೆಂದು ತಿಳಿದುಕೊಂಡು ಕೂಡಲೆ ಕುಳಿತಲ್ಲೆ ಕುಳಿತಿದ್ದರೂ ಬಾಗಿಲಿಗೆ ಓಡಿಹೋಗಿ ನಿಂತುಕೊಂಡವಳಂತೆ ಆಗಿಬಿಟ್ಟೆನು. ವ|| ಆಗ ಒಬ್ಬ ಕಂಚುಕಿಯನ್ನು ಕರೆದು ಬೇಗನೆ ಕರೆದುಕೊಂಡು ಬಾ ಎಂದು ಹೇಳಿದ ಕೂಡಲೆ, ೮೯. ಎಳಬಿಸಿಲು ಪ್ರೀತಿಯಿಂದ ಬೆಳದಿಂಗಳನ್ನು ಹಿಂಬಾಲಿಸಿ ಬರುತ್ತಿದೆಯೋ ಎಂಬಂತೆ ಕಪಿಂಜಲನು ಮುದಿತನದಿಂದ ಬೆಳ್ಳಗಾಗಿದ್ದ ಆ ಕಂಚುಕಿಯ ಜೊತೆಯಲ್ಲಿ ಬರುತ್ತಿದ್ದನು. ವ|| ಹಾಗೆ ಸೌಂದರ್ಯಕ್ಕೆ ಹರೆಯವೂ, ಹರೆಯಕ್ಕೆ ಮನ್ಮಥನೂ, ಮನ್ಮಥನಿಗೆ ವಸಂತ ಋತುವೂ, ವಸಂತಋತವಿಗೆ ಮಂದಮಾರುತನೂ ಜೊತೆಯಾಗಿರುವಂತೆ ಪುಂಡರೀಕನ ಸಹಾಯಕನಾದ ಆ ಮುನಿಕುಮಾರಕನನ್ನು ಕಂಡೆನು. ಆಗ ಅವನು ಕಳವಳಗೊಂಡವನಂತೆಯೂ ಏನೂ ತೋಚದವನಂತೆಯೂ ದುಖಗೊಂಡವನಂತೆಯೂ ಏನನ್ನೋ ಬೇಡುವವನಂತೆಯೂ ಬರುತ್ತಿದ್ದುದನ್ನು ಕಂಡೆನು. ಕೂಡಲೆ ೯೦. ಇದಿರೆದ್ದು ನಮಸ್ಕರಿಸಿ ನಾನು ಕುಳಿತಿದ್ದ ಚಿನ್ನದ ಪೀಠವನ್ನು ಕೊಟ್ಟು ಕುಳ್ಳಿರಿಸಿ, ಬೇಡ ಬೇಡವೆಂದು ಹೇಳುತ್ತಿದ್ದರೂ ಬಿಡದೆ ಅವನ ಕಾಲುಗಳನ್ನು ತೊಳೆದು ನನ್ನ ಹೊದೆಯುವ ವಸ್ತ್ರದಿಂದ ಒದ್ದೆಯಾದ ಅವನ ಕಾಲನ್ನು ಒರೆಸಿದನು ೯೧. ಬಳಿಕ ತಪಸ್ವಿಯು ನನ್ನೊಡನೆ ಮಾತನಾಡಲು ಇಚ್ಛಿಸಿ ಸಂಚಿಯವಳು ಪಕ್ಕದಲ್ಲಿರಲು ಆಕೆಯಿರುವ ಕಡೆಯನ್ನ ತನ್ನ ಕಡೆಗಣ್ಣಿನಿಂದ ನೋಡಿದನು. ಆಗ ನಾನು ಅವಳು ಇರುವುದರಿಂದ ಮಾತನಾಡಲು ಸಂಕೋಚಪಡುತ್ತಿರುವನೆಂದು ಅವನ ನೋಟದಿಂದಲೇ ಅರ್ಥಮಾಡಿಕೊಂಡೆನು.
ವ|| ಆಗಳಱದಿವಳೆನ್ನ ಶರೀರದಿಂ ಬೇಱಲ್ಲಳ್ ಮುನಿಶಂಕರಾ ನೀಂ ಬೆಸಸಿಮೆಂಬುದುಂ


92-114/

ಮಹಾಶ್ವೇತೆಯ ವೃತ್ತಾಂತ [92 to 114]
ನುಡಿವೊಡೆ ಲಜ್ಜಿಸಿ ನಾಲಗೆ
ಪೊಡರ್ದಪುದಿಲ್ಲಕ್ಕು ಬಿಕ್ಕೆಯಂ ಬೇರುಮನುಂ
ಡಡವಿಯೊಳಗಿರ್ಪ ಮುನಿಗಳ
ನಡೆವಳಿಯೆತ್ತೆತ್ತ ಯುವತಿಜನದನುರಾಗಂ      ೯೨
ವ|| ಅದಲ್ಲದೆಯುಂ
ನಗೆಗೆಡೆಯಾಗೆ ದೈವವೆನಗೇನನೊಡರ್ಚಿಸಿತೀಗಳಕ್ಕ ರಾ
ಗಿಗಳ ನಿಕೃಷ್ಟಚೇಷ್ಟೆಗನುಗೆಯ್ದಪೆನೆಂತಿದ್ದ ನಿನ್ನ ಮುಂದೆ ಪೇೞ್
ಬಗೆವೊಡೆ ಕಟ್ಟಿದೀ ಜಡೆಗೆ ತಕ್ಕುದೊ ಮೇಣ್ ಪೊದೆದಿರ್ದ ನಾರಸೀ
ರೆಗೆ ದೊರೆಯೋ ತಪಕ್ಕಿದನುರೂಪಮೊ ಮೇಣ ಸುಕೃತಕ್ಕುಪಾಯಮೋ            ೯೩
ವ|| ಆದೊಡಂ
ಪೇೞಲೆವೇಡಿದಪ್ಪುದು ಶರಣ್ ಪೆಱತಾವುದುಮಿಲ್ಲ ಕೇವಲಂ
ಪೇೞದಿರಲ್ಕನರ್ಥಮದಱಂದಸುವಂ ನೆ ಬಿಟ್ಟುಮೀಗಳಾಂ
ಪಾಲಿಸವೇೞ್ಕುಮೆನ್ನಯ ಸಹಾಯನ ಜೀವಮನೊಂದು ಲಜ್ಜೆಯಂ
ಪಾಲಿಸದೆಯ್ದೆ ಪೇೞಲನುಗೆಯ್ದಪೆನುತ್ಸವಲೋಲಲೋಚನೇ       ೯೪
ವ|| ಅದೆಂತೆನೆ
ಒದವಿದ ಮುನಿಸಿಂದಂ ನಿ
ನ್ನಿದಿರೊಳ್ ಬಿಡೆ ನುಡಿದು ಬಿಟ್ಟು ಮುನಿಪನ ಪೂಗೊ
ಯ್ವುದುಮಂ ಬಿಸುಟ್ಟು ನಿಲಲಾ
ಱದೆ ಮತ್ತೊಂದೆಡೆಗೆ ಪೋದನುಬ್ಬೆಗದಿಂದಂ         ೯೫
ವ|| ಅನ್ನೆಗಂ ನೀಮುಂ ನಿಜನಿವಾಸಕ್ಕೆ ವಂದಿರಾಗಳಾನೇಕಾಕಿಯಾಗಿರ್ದುಮೇಗೆ ಯ್ಯುತ್ತಿರ್ದಪನೆಂದು ಕುತೂಹಲಂಬೆರಸು ಮುನ್ನಿನೆಡೆಗೆ ಬಂದು ನೋಡಿ ಕಾಣದೆ ವ್ಯಗ್ರಮನನಾಗಿ
ತರುಣಿಯ ಬೆನ್ನೊಳಂಗಭವನಾಡಿಸಿದಂದದೊಳಾಡಿ ಗೋರಿಗೊಂ
ಡೆರಳೆವೊಲಾಗಿ ಪೋದನೊ ಭಯಂಬೆರಸೆನ್ನ ಮೊಗಕ್ಕೆ ನಾಣ್ಚಿ ಮೆ
ಯ್ಗರೆದನೊ ಕೋಪದಾಗ್ರಹದಿನೆನ್ನನಗಲ್ದನೊ ಕಾಣದೆನ್ನನೆ
ಲ್ಲಿರದಱಸುತ್ತಮಿರ್ದಪನೊ ಬಾಲತಮಾಲವನಾಂತರಾಳದೊಳ್            ೯೬
ವ|| ಆಗ ನಾನು ‘ಎಲೈ ಮುನೀಶ್ವರನೆ, ಇವಳು ನನ್ನ ಶರೀರದಿಂದ ಬೇರೆಯವಳಲ್ಲ, ಸಂಕೋಚವನ್ನು ಬಿಟ್ಟು ಹೇಳಬಹುದು’ ಎಂದೆನು. ೯೨. ಆಗ ಅವನು “ಅಮ್ಮ, ಮಾತನಾಡಲು ನಾಚಿಕೆಯಿಂದ ನನಗೆ ನಾಲಿಗೆಯೇ ಹೊರಳುವುದಿಲ್ಲ. ಗೆಡ್ಡೆಗೆಣಸುಗಳನ್ನು ತಿಂದುಕೊಂಡು ಕಾಡಿನಲ್ಲಿರುವ ಋಷಿಗಳ ನಡೆವಳಿಕೆಯೆಲ್ಲಿ? ತರುಣಿಯರ ಮೇಲೆ ಪ್ರೀತಿಯೆಲ್ಲಿ? ವ|| ಅದಲ್ಲದೆ, ೯೩, ಅಕ್ಕ, ಈಗ ನಗೆಗೀಡಾಗುವಂತೆ ಅದೃಷ್ಟವು ನನಗೆ ಏನೋ ಮಾಡಿಬಿಟ್ಟಿದೆ. ಕಾಮಾತುರರ ತುಚ್ಛವಾದ ವ್ಯವಹಾರಕ್ಕೆ ಸಹಾಯಮಾಡಲು ಹೊರಟಿದ್ದೇನೆ. ಇದನ್ನು ನಿನ್ನ ಮುಂದೆ ಹೇಗೆ ಹೇಳಲಿ? ಆಲೋಚಿಸಿದರೆ ಇದು ಕಟ್ಟಿರುವ ಜಡೆಗೆ ಯೋಗ್ಯವೂ? ಅಥವಾ ತಪಸ್ಸಿಗೆ ಅನುಗುಣವಾಗಿದೆಯೊ? ಇಲ್ಲವೆ ಪುಣ್ಯಕ್ಕೆ ಸಾಧನವೊ? ವ|| ಆದರೂ ೯೪. ಹೇಳಿಯೇ ತೀರಬೇಕು. ಬೇರೆ ಗತಿಯೇ ಇಲ್ಲ. ಸುಮ್ಮನೆ ಹೇಳದೆ ಹೋದರೆ ಅನರ್ಥವುಂಟಾಗುತ್ತದೆ. ಆದ್ದರಿಂದ ಈಗ ನನ್ನ ಪ್ರಾಣವನ್ನು ತೆತ್ತಾದರೂ ನನ್ನ ಸ್ನೇಹಿತನ ಪ್ರಾಣವನ್ನು ಉಳಿಸಲೇಬೇಕು. ಆದ್ದರಿಂದ ಎಲೈ, ಹರ್ಷದಿಂದ ಚಂಚಲವಾದ ಕಣ್ಣುಳ್ಳವಳೆ, ನಾನು ನಾಚಿಕೆಯನ್ನು ಬದಿಗೊತ್ತಿ ನಿನ್ನ ಮುಂದೆ ಹೇಳಲು ಹೊರಟಿದ್ದೇನೆ.
ವ|| ಅದೇನೆಂದರೆ ೯೫. ನಾನು ನಿನ್ನೆದುರಿನಲ್ಲೆ ನನ್ನ ಸ್ನೇಹಿತನನ್ನು ಹಾಗೆ ಕಠಿನವಾಗಿ ಮಾತನಾಡಿ, ಆಮೇಲೆ ಹೂವು ಕೊಯ್ಯುವುದನ್ನೂ ನಿಲ್ಲಿಸಿ ಉದ್ವೇಗದಿಂದ ಅಲ್ಲಿ ನಿಲ್ಲಲಾರದೆ ಬೇರೊಂದು ಕಡೆಗೆ ಹೊರಟುಹೋದೆನು. ವ|| ಅಷ್ಟರಲ್ಲಿ ನೀವೂ ನಿಮ್ಮ ಮನೆಗೆ ಮರಳಿದಿರಿ. ಆಗ ನಾನು ಇವನು ಒಬ್ಬಂಟಿಗನಾಗಿದ್ದು ಏನು ಮಾಡುತ್ತಾನೆ –  ಎಂದು ಕುತೂಹಲದಿಂದ ಹಿಂದಿನ ಸ್ಥಳಕ್ಕೆ ಬಂದು ನೋಡಿದೆನು. ಅವನು ಅಲ್ಲಿ ಇರಲಿಲ್ಲ. ಮನಸ್ಸಿಗೆ ಕಳವಳವಾಯಿತು. ೯೬. ಇದೇನು, ಇವನು ಮನ್ಮಥನು ಕುಣಿಸಿದಂತೆ ಕುಣಿದು, ಬೇಟಿಗಾರರ ಸಂಗೀತಕ್ಕೆ ಮೋಹಿಸಿ ಅವರ ಬೆನ್ನುಹಿಂದೆ ಓಡಿಹೋಗುವ ಜಿಂಕೆಯಂತೆ ಆ ಹುಡುಗಿಯ ಬೆನ್ನುಹಿಡಿದು ಹೋದನೊ? ನನಗೆ ಮುಖತೋರಿಸಲು ನಾಚಿಕೆಯಿಂದ ಅಂಜಿ ಕಣ್ಮರೆಯಾಗಿದ್ದಾನೋ? ಇಲ್ಲವೆ ಕೋಪೋದೇಕದಿಂದ ನನ್ನನ್ನು ಬಿಟ್ಟೇ ಹೋದನೊ?
ವ|| ಎಂದು ವಿಕಲ್ಪಿಸುತ್ತುಮಿರ್ದು
ಕಿಱದೊಂದು ಪೊೞ್ತಗಲ್ದಿರ
ಲಱಯದನಂ ಕ್ಷಣಮಗಲ್ದು ನಿಲಲಾಱದೆ ಮೆಯ್
ಮಱುಗಿ ಮದೀಯ ವಯಸ್ಯನ
ನಱಸುತ್ತುಂ ಮಗೞೆ ಮನದೊಳಾಂ ಚಿಂತಿಸಿದೆಂ        ೯೭
ಮದನಮದೋದ್ರೇಕದಿನೆ
ನ್ನಿದಿರೊಳ್ ಧೃತಿಗೆಟ್ಟು ಸಿಗ್ಗಿನಿಂ ತನ್ನೊಳ್ ಪೊ
ಲ್ಲದನೆತ್ತಾಚರಿಸುಗುಮೋ
ಒದವಿದ ಸಿಗ್ಗಿಂದಮಾರುಮೇನನೊಡರ್ಚರ್   ೯೮
ವ|| ಎಂದಱಸಿ ನೋಡುತ್ತುಮೆಂತೆಂತು ಕಾಣದಿರ್ಪೆನಂತಂತೇನಾನುಮಂ ಮನದೊಳ್ ಭಾವಿಸುತ್ತುಮಿರ್ದು
ಇರಿಪುದು ಯುಕ್ತಮಿನ್ನೆನಗರಣ್ಯದೊಳೊರ್ವನನೆಂದು ಶಂಕೆಯಿಂ
ತರುತಳದೊಳ್ ತಮಾಲವನದೊಳ್ ಘನಚಂದನವೀಥಿಯೊಳ್ ನಿರಂ
ತರ ಲತಿಕಾಗೃಹಂಗಳೊಳನೇಕ ಲತಾಭವನಂಗಳೊಳ್ ಸರೋ
ವರತಟದೊಳ್ ತೊೞಲ್ದಱಸಿ ನೋಡಿದೆನುತ್ಪಲಲೋಲಲೋಚನೇ          ೯೯
ವ|| ಅಂತು ನೋಡುತಿರ್ಪನ್ನೆಗಮೊಂದು ಸರಸ್ಸಮೀಪದೊಳ್ ವನನಿರಂತರತೆಯಿಂ ಕುಸುಮಮಯಮುಂ ಪರಭೃತಮಯಮುಂ ಮಯೂರಮಯಮುಮಾಗಿ ವಸಂತಜನ್ಮ ಬೂಮಿಯುಮಾದಂತಿರಲತಿಮನೋಹರಮಾದ ಲತಾಗಹನದೊಳುತ್ಕ ಷ್ಟಸಕಲವ್ಯಾಪಾರನುಂ ವಿಗತನಿಮೇಷನುಮೆನಿಸಿ ಬರೆದನಂತೆಯುಂ ಕಂಡರಸಿದನಂತೆಯುಂ ಮಱವಟ್ಟನಂತೆಯುಂ ಯೋಗಸಮಾಸ್ಥಿತನಂತೆಯುಮುಪರತವಶ ನಾದಂತೆಯುಮಿರ್ದನಲ್ಲದೆಯುಂ
ಹೃದಯದೊಳಿರ್ದ ವಲ್ಲಭೆಯನೀಕ್ಷಿಸಲೆಂದೊಳಪೊಕ್ಕು ಮೆಯ್ಗೆ ಪ
ರ್ಬಿದ ಮದನಾನಲಂಗಗಿದು ಭೋಂಕನೆ ಮೆಯ್ಗರೆದಿರ್ದುವೆಂಬಿನಂ
ಕದಡಿದ ಚಿತ್ತಮೆಂಬ ಕಡಲೊಳ್ ಪೊಡರಲ್ಕಣಮಾಱದಿರ್ದಡಂ
ಗಿದುವು ಶರೀರದೊಳ್ ವಿರಹದಿಂದಖಿಳೇಂದ್ರಿಯವಾ ಮುನೀಂದ್ರನಾ      ೧೦೦
ವ|| ಅದಲ್ಲದೆಯುಂ
ಅಥವಾ ಈ ಹೊಂಗೇ ಗಿಡಗಳಿಂದ ತುಂಬಿರುವ ಕಾಡಿನ ಮಧ್ಯದಲ್ಲಿ ನನ್ನನ್ನೇ ಹುಡುಕುತ್ತಿದ್ದಾನೊ? ವ|| ಎಂದು ತರ್ಕಿಸುತ್ತ.
೯೭. ಜನ್ಮಾರಭ್ಯ ಕ್ಷಣಮಾತ್ರವೂ ಬಿಟ್ಟಿರಲು ಅಭ್ಯಾಸವೇ ಇಲ್ಲದ ನಾನು ಈಗ ಒಂದು ಕ್ಷಣವೂ ಅವನನ್ನು ಅಗಲಿರಲಾರದೆ ಸಂತಾಪಗೊಂಡು ನನ್ನ ಆ ಗೆಳೆಯನನ್ನು ಮತ್ತೆ ಹುಡುಕುತ್ತಾ ಮನಸ್ಸಿನಲ್ಲಿ ಹೀಗೆ ಚಿಂತಿಸಿದೆನು. ೯೮. ಅತ್ಯಂತ ಕಾಮಪರವಶನಾಗಿ ನನ್ನ ಎದುರಿನಲ್ಲಿ ಎದೆಗೆಟ್ಟು ನಾಚಿಕೆಯಿಂದ ಎಲ್ಲಾದರೂ ಅಪಘಾತ ಮಾಡಿಕೊಂಡು ಬಿಡುತ್ತಾನೋ ಎನೊ! ನಾಚಿಕೆಯಿಂದ ಯಾರು ಏನನ್ನು ತಾನೆ ಮಾಡಿಕೊಳ್ಳುವುದಿಲ್ಲ! ವ|| ಎಂದು ಹುಡುಕಿ ನೋಡುತ್ತಾ ಹೇಗೂ ಕಾಣದಿರಲು, ಮನದಲ್ಲಿ ಏನನ್ನೋ ಯೋಚಿಸುತ್ತಿದ್ದು ೯೯. ಎಲೈ ನೈದಿಲೆಯಂತೆ ಕಣ್ಣುಳ್ಳವಳೆ, ಇನ್ನು ಈ ಕಾಡಿನಲ್ಲಿ ಅವನೊಬ್ಬನನ್ನೆ ಬಿಟ್ಟಿರುವುದು ಸರಿಯಲ್ಲವೆಂದು ಅಳುಕಿನಿಂದ ಮರದ ಬುಡಗಳಲ್ಲಿ, ಹೊಂಗೆಯ ಮರದ ಹಿಂಡುಗಳಲ್ಲಿ, ದಟ್ಟವಾದ ಗಂಧದ ಮರದ ಸಾಲುಗಳಲ್ಲಿ, ಒತ್ತೊತ್ತಾಗಿ ಬೆಳೆದಿರುವ ಬಳ್ಳಿಮನೆಗಳಲ್ಲಿ, ಕೊಳದ ದಡದಲ್ಲಿ ಸುತ್ತಾಡಿ ಹುಡುಕಾಡಿದೆನು. ವ|| ಹಾಗೆ ಹುಡುಕುತ್ತಿರಲಾಗಿ ಒಂದು ಸರೋವರದ ಸಮೀಪದಲ್ಲಿ ಕಾಡು ದಟ್ಟವಾಗಿರುವುದರಿಂದ ಹೂವುಗಳಿಂದಲೇ ತುಂಬಿದಂತೆಯೂ, ಕೋಗಿಲೆಗಳಿಂದಲೇ ತುಂಬಿದಂತೆಯೂ, ನವಿಲುಗಳಿಂದಲೇ ತುಂಬಿಕೊಂಡಿರುವಂತೆಯೂ ಇದ್ದು ವಸಂತನಿಗೆ ತೌರುಮನೆಯಂತಿರುವ ಅತಿಮನೋಹರವಾದ ಒಂದು ಬಳ್ಳಿಯ ಪೊದರಿನಲ್ಲಿ ನಿಶ್ಚೇಷ್ಟಿತವಾಗಿ ರೆಪ್ಪೆಯನ್ನೂ ಅಳ್ಳಾಡಿಸಿದೆ ಚಿತ್ರದಲ್ಲಿ ಬರೆದಿರುವವನಂತೆಯೂ, ಕೆತ್ತಲ್ಪಟ್ಟಿರುವವನಂತೆಯೂ, ಮೈಮರೆತವನಂತೆಯೂ, ಯೋಗ ಸಮಾಯಲ್ಲಿರುವವನಂತೆಯೂ, ಮರಣಕ್ಕೆ ಅನನಾದಂತೆಯೂ ಇರುವ ಅವನನ್ನು ಕಂಡೆನು. ಅಲ್ಲದೆ ೧೦೦. ಹೃದಯದ ಒಳಗೆ ನೆಲೆಸಿರುವ ಪ್ರಾಣಕಾಂತೆಯನ್ನು ನೋಡಬೇಕೆಂದು ಒಳಗೆ ಪ್ರವೇಶಿಸಿರುವಂತೆಯೂ, ಇಡೀ ದೇಹವನ್ನು ಆವರಿಸಿಕೊಂಡಿರುವ ವಿರಹಾಗ್ನಿಗೆ ಹೆದರಿ ತಟ್ಟನೆ ಅದೃಶ್ಯನಾದಂತೆಯೂ, ಕದಡಿರುವ ಮನಸ್ಸೆಂಬ ಸಮುದ್ರದಲ್ಲಿ ಸ್ವಲ್ಪವೂ ಮಿಸುಕಾಡದಂತೆ ಮುಳುಗಿರುವಂತೆಯೂ ಆ ಮುನೀಂದ್ರನ ಸಮಸ್ತ ಇಂದ್ರಿಯಗಳೂ ಶರೀರದಲ್ಲಿ ಅಡಗಿಹೋಗಿದ್ದುವು.
ವ|| ಅದಲ್ಲದೆ
ಒಳಗೊಳಗಳುರ್ವ ಮನೋಜಾ
ನಳಧೂಮಸ್ತೋಮಮೆಯ್ದೆ ಸುತ್ತಿದುದೋ ಕ
ಣ್ಗಳನೆನೆ ತಳ್ತೆಮೆದುಱುಗಲಿ
ನಿೞದುವು ಮಿಗೆ ಬಾಷ್ಪವಾರಿ ಧಾರಾಪೂರಂ          ೧೦೧
ಹೃದಯದೊಳಗುಣ್ಮಿ ಪೊಣ್ಮಿದ
ಮದನಾಗ್ನಿಜ್ವಾಲೆಯೆನಿಸಿದಧರಾಂಶುಗಳಿಂ
ಪುದಿದ ಬಿಸುಸುಯ್ಗಳಿಂ ಕೊರ
ಗಿದುವು ಲತಾಕುಸುಮಕೇಸರಪ್ರಸರಂಗಳ್       ೧೦೨
ಒದವಿದ ಚಿಂತಾಭಾರದೆ
ಕದಪಿನೊಳಿಕ್ಕಿರ್ದ ಮುನಿಯ ಕರನಖರುಚಿಗಳ್
ಪುದಿದಡರ್ದು ಬೆಳಗಿದುವು ಪೂ
ಸಿದ ಚಂದನರಸಲಲಾಮದಂತಿರೆ ನೊಸಲೊಳ್         ೧೦೩
ತೊಳಗುವ ಪಾರಿಜಾತದಲರ್ಗೊಂಚಲಿನೊಪ್ಪುವ ಕರ್ಣಪೂರಮಂ
ಕಳೆದೊಡಮಲ್ಲಿ ಸಂಕ್ರಮಿಸಿ ಪೋಗದ ಕಂಪನುಣಲ್ಕೆ ಕರ್ಣದ
ತ್ತೆಳಸಿ ಜಿನುಂಗುತಿರ್ಪ ನೆವದಿಂ ಸ್ಮರಮಂತ್ರಮನೋದುವಂತೆ ಕ
ಣಳಿಪಳಿಸಂಕುಳಂ ನೆನೆಯಿಸಿತ್ತಸಿತೋತ್ಪಳಕರ್ಣಪೂರಮಂ      ೧೦೪
ವಿರಹಜ್ವರದಿಂ ಪುಳಕೋ
ತ್ಕರಮೊಗೆದುವು ರೋಮಕೂಪಮೆನಿತನಿತಱ ಳಂ
ಸ್ಮರನ ಸರಲ್ಗಳ್ ನಾಂಟಲ್
ಶರೀರಮಂ ಪತ್ತಿ ನಿಂದ ಪುಂಖಂಗಳವೋಲ್             ೧೦೫
ಪುಳಕಂಗಳ್ ದಕ್ಷಿಣಕರ
ತಳಸ್ಪರ್ಶನದಿನೊಗೆದುವೆನೆ ಕೆದಱುವ ನು
ಣ್ಬೆಳಗಿಂ ಮುಕ್ತಾವಳಿ ಕ
ಣಳಿಸಿದುದಂಗಜಪತಾಕೆಯಂದದಿನುರ         ೧೦೬
೧೦೧. ಒಳಗೆಲ್ಲ ಆವರಿಸಿಕೊಂಡಿರುವ ಮದನಾಗ್ನಿಯ ಹೊಗೆಯ ಸಮೂಹವು ಕಣ್ಣುಗಳಿಗೆ ಸುತ್ತಿಕೊಂಡಿದೆಯೋ ಎಂಬಂತೆ ಒತ್ತಾದ ಕಣ್ಣಿನ ರೆಪ್ಪೆಗಳಿಂದ ಹೆಚ್ಚಾದ ಕಣ್ಣೀರಿನ ಪ್ರವಾಹವು ಧಾರಕಾರವಾಗಿ ಹರಿಯುತ್ತಿತ್ತು. ೧೦೨. ಅವನ ತುಟಿಯ ಕಾಂತಿಯು ಹೃದಯದ ಒಳಗೆ ಹೆಚ್ಚಾಗಿ ವ್ಯಾಪಿಸಿ ಹೊರಕ್ಕೆ ಹೊರಡುತ್ತಿರುವ ವಿರಹಾಗ್ನಿಯ ಜ್ವಾಲೆಯಂತೆ ಕಾಣುತ್ತಿತ್ತು. ಆ ಜ್ವಾಲೆಯಿಂದ ಕೂಡಿಕೊಂಡಿರುವಂತೆ ಬಿಸಿಯಾಗಿರುವ ನಿಟ್ಟುಸಿರುಗಳಿಂದ ಅಲ್ಲಿನ ಬಳ್ಳಿಗಳಲ್ಲಿ ಬಿಟ್ಟಿರುವ ಹೂವುಗಳ ಕೇಸರಗಳು ಬಾಡಿಹೋಗುತ್ತಿದ್ದುವು. ೧೦೩. ಅವನು ಅತಿಶಯವಾದ ಚಿಂತೆಯಿಂದ ಕೆನ್ನೆಯ ಮೇಲೆ ಕೈಯನ್ನಿಟ್ಟುಕೊಂಡಿದ್ದನು. ಅದರ ಉಗುರುಗಳ ಕಾಂತಿಯ ಮೇಲುಗಡೆ ಪ್ರಸರಿಸಿ ಹಣೆಯಲ್ಲಿಟ್ಟುಕೊಂಡಿರುವ ಚಂದನದ ತಿಲಕದಂತೆ ಪ್ರಕಾಶಿಸುತ್ತಿತ್ತು. ೧೦೪. ಮೊದಲು ಕಿವಿಯನ್ನು ಅಲಂಕರಿಸಿದ್ದ ಪಾರಿಜಾತಕುಸುಮಮಂಜರಿಯು ಈಗ ಅಲ್ಲಿರಲಿಲ್ಲ. ಆದರೂ ಅಲ್ಲಿ ಸಂಕ್ರಾಂತವಾಗಿದ್ದ ಪರಿಮಳವು ಇನ್ನೂ ಹೋಗಿರಲಿಲ್ಲ! ಅದರ ಲೋಭದಿಂದ ದುಂಬಿಗಳು ಕಿವಿಯ ಹತ್ತಿರ ಬಂದು ಮೊರೆಯುತ್ತಿದ್ದುವು! ಆ ಗುಂಜಾರವವು ಮನ್ಮಥನ ವಶೀಕರಣಂತ್ರವನ್ನು ಪಠಿಸುತ್ತಿರುವಂತೆ ಇತ್ತು. ಅಲ್ಲದೆ ಕಿವಿಯಲ್ಲಿ ಮುತ್ತಿದ್ದ ದುಂಬಿಗಳ ಗುಂಪು ಕನ್ನೆ ದಿಲೆಯ ಕರ್ಣಾಭರಣವನ್ನು ಜ್ಞಾಪಿಸಿಕೊಳ್ಳುವಂತೆ ಮಾಡುತ್ತಿತ್ತು. (ಟಿ. ಕಿವಿಯಲ್ಲಿ ಮುಡಿದುಕೊಂಡಿರುವ ಕನ್ನೆ ದಿಲೆಯಂತೆ ಇತ್ತು) ೧೦೫. ವಿರಹ ಸಂತಾಪದಿಂದ ರೋಮಕೂಪಗಳಲ್ಲೆಲ್ಲಾ ಎದ್ದಿರುವ ಮೈನವಿರುಗಳು ಶರೀರದಲ್ಲೆಲ್ಲಾ ಮನ್ಮಥನ ಬಾಣಗಳು ನಾಟಿಕೊಂಡಿರಲು ಹೊರಗೆ ಕಾಣುತ್ತಿರುವ ಅವುಗಳ ಗರಿಗಳಂತೆ ಕಾಣುತ್ತಿದ್ದುವು. ೧೦೬. ಅವನ ಎದೆಯ ಮೇಲೆ ನಿನ್ನ ಮುತ್ತಿನ ಸರವು ಮನ್ಮಥನ ಬಾವುಟದಂತೆ ಶೋಭಿಸುತ್ತಿತ್ತು! ಅದರ ಕೋಮಲವಾದ ಕಾಂತಿಯು ಹೊರಸೂಸುತ್ತಿರಲು, ಅದು ಅವನ ಬಲಗೈಯ ಸ್ಪರ್ಶಸುಖದಿಂದ ತನಗೆ ಉಂಟಾದ ರೋಮಾಂಚನವನ್ನು ತಾಳಿರುವಂತೆ
ಪೊಗೆ ಪರ್ಬಲ್ ಕಾಯ್ದ ಪುಣುಂ
ಬುಗಳುಂ ಕುಸುಮಾಸ್ತ್ರನಿಸುತಮಿರ್ದಪನೆನೆ ಸಂ
ಪಗೆಯ ಮುಗುಳ್ಗಳ್ ಮೇಲ
ಲ್ಲುಗುತಿರ್ದುವು ಬಳಸಿದಳಿಕುಳಂಬೆರಸಾಗಳ್            ೧೦೭
ವ|| ಅದಲ್ಲದೆಯುಂ ಮದನವಶೀಕರಣಚೂರ್ಣದಂತೆ ಮೇಲೆ ಕೆದಱುವ ಕುಸುಮರೇಣುಗಳುಂ ಆತ್ಮರಾಗಮಂ ಸಂಕ್ರಮಿಸುವಂತೆ ಮೇಲಲೆವ ರಕ್ತಾಶೋಕಪಲ್ಲವಮುಂ ವನಲಕ್ಷಿ ಯೊಡರ್ಚುವ ರತ್ನಾಭಿಷೇಕದಂತೆ ಸುರಿವ ಪುಷ್ಪಸ್ತಬಕಶೀಕರಂಗಳುಂ ಅತಿಬಹುಳ ವನಾಮೋದಮತ್ತಮಧುಕರಝಂಕಾರಂಗಳೊಳ್ ಪೊರೆದ ದಕ್ಷಿಣಾನಿಲನುಂ ವಸಂತಜಯಶಬ್ದಕೋಲಾಹಲಂಗಳಂತೆ ಕಳಕಳಿಪ ಕೋಕಿಲೆಗಳುಮತ್ಯಾಕುಲತೆಯಂ ಮಾಡೆ ಜನ್ಮಾಂತರೋಪಗತ ನಾದಂತೆಯುಂ ರೂಪಾಂತರಮಂ ಕೈಕೊಂಡಂತೆಯುಂ ಮನ್ಮಥಾವೇಶದಿಂದ ಱಯಲ್ಕೆ ಬಾರದಾಕಾರಮಂ ಭಾವಿಸಿ ನೋಡಿ
ಏನಂ ವಿ ಮಾಡಿದನೋ
ತಾನಿಲ್ಲಿಗುಪಾಯಮೆಂತು ಭೋಂಕನೆ ಬಱದೀ
ಜ್ಞಾನನಿ ಸೂರೆವೋದಪು
ದಾನಿನ್ನೇಗೆಯ್ವೆನೆಂದು ತಳವೆಳಗಾದೆಂ        ೧೦೮
ವ|| ಅದಲ್ಲದೆಯುಂ
ಗುಣಿಯೆನಿಸಿದ ಚಾತುರ್ಯದ
ಕಣಿಯೆನಿಸಿದ ಮುನಿಕುಮಾರಕಪ್ರತತಿಯೊಳ
ಗ್ರಣಿಯೆನಿಸಿದ ಮತ್ಸಖನಂ
ಕ್ಷಣಮಾತ್ರದಿನಿಂತಿರೆೞ ದು ಪೊಸೆಗುಮೆ ಮದನಂ       ೧೦೯
ವ|| ಎಂದಾತನಿರ್ಪ ಲತಾಮಂಟಪದೊಳಗಣ ಚಂದ್ರಕಾಂತಶಿಲಾತಳಕ್ಕೆ ಬಂದು
ಪೊರೆಯೊಳ್ ಕುಳ್ಳಿರ್ದೊಯ್ಯನೆ
ಕರತಳದಿಂದೆಳ (ೞ)ವಿ ತನುವನೀಗಳೇ ನೀನಿ
ರ್ಪಿರವಿನ ಪರಿಯೇನೆಂದಾಂ
ಸರೋಜಮುಖಿ ಮುಕುಳಿತಾಕ್ಷನಂ ಬೆಸಗೊಂಡೆಂ        ೧೧೦
ಕಾಣುತ್ತಿತ್ತು! ೧೦೭. ಸುವಾಸನೆಗಾಗಿ ಬಂದು ಮುತ್ತಿಕೊಂಡಿರುವ ದುಂಬಿಗಳೊಂದಿಗೆ ಸಂಪಿಗೆಮೊಗ್ಗುಗಳು ಅವನ ಮೇಲೆ ಉದುರುತ್ತಿದ್ದುವು. ಅವು ಮನ್ಮಥನು ಬೆಂಕಿಯಲ್ಲಿ ಚೆನ್ನಾಗಿ ಕಾಯ್ದು ಹೋಗೆಯಾಡುತ್ತಿರುವ ತನ್ನ ಬಾಣಗಳನ್ನು ಇವನ ಮೇಲೆ ಸುರಿಸುತ್ತಿದ್ದಾನೋ ಎಂಬಂತೆ ಕಾಣುತ್ತಿದ್ದವು. (ಟಿ. ಇಲ್ಲಿ ಸಂಪಿಗೆಮೊಗ್ಗುಗಳನ್ನು ಮನ್ಮಥನ ಬಾಣಗಳೆಂದೂ ಮುತ್ತಿರುವ ದುಂಬಿಗಳನ್ನು ಹೊಗೆಯೆಂದೂ ವರ್ಣಿಸಿದ್ದಾನೆ) ವ|| ಅದಲ್ಲದೆ ಮನ್ಮಥನು ಪ್ರಯೋಗಿಸುತ್ತಿರುವ ವಶೀಕರಣಚೂರ್ಣದಂತೆ ಮೇಲೆ ಬೀಳುತ್ತಿರುವ ಹೂವಿನ ಧೂಳುಗಳೂ, ತಮ್ಮ ರಾಗವನ್ನು (ಕೆಂಪು, ಅನುರಾಗ) ಇವನಿಗೂ ಒಳಗೂಡಿಸುವಂತೆ ಮೇಲೆ ಗಾಳಿಯಿಂದ ಅಳ್ಳಾಡುತ್ತಿರುವ ಕೆಂಪು ಅಸುಗೆಯ ಚಿಗುರುಗಳೂ, ವನಲಕ್ಷಿ ಯು ಇವನಿಗೆ ಮಾಡುತ್ತಿರುವ ಸಂಭೋಗಾರಾಜ್ಯಾಭಿಷೇಕದಂತೆ ಮೇಲೆ ಸುರಿಯುತ್ತಿರುವ ಹೂವಿನ ಗೊಂಚಲಿನ ಬಂಡಿನ ಹುಂಡುಗಳೂ, ಅತ್ಯಕವಾದ ಕಾಡಿನ ಸುವಾಸನೆಯಿಂದ ಕೊಬ್ಬಿದ ದುಂಬಿಗಳ ಝೇಂಕಾರದಿಂದ ಕೂಡಿರುವ ದಕ್ಷಿಣದಿಕ್ಕಿನ ಗಾಳಿಯೂ, ವಸಂತರಾಜನಿಗೆ ಮಾಡುವ ಜಯಕಾರದ ಗದ್ದಲದಂತೆ ಕೂಗುತ್ತಿರುವ ಕೋಗಿಲೆಗಳೂ ಇವನನ್ನು ಬಹಳಮಟ್ಟಿಗೆ ಕಳವಳಪಡಿಸುತ್ತಿರಲಾಗಿ ಬೇರೆ ಜನ್ಮವನ್ನು ಪಡೆದು ಬಂದವನಂತೆಯೂ, ಬೇರೆ ಆಕಾರವನ್ನು ತಾಳಿದವನಂತೆಯೂ ವಿರಹವ್ಯಥೆಯಿಂದ ಗುರುತೇ ಸಿಕ್ಕದಂತಹ ಅವನ ಸ್ವರಪವನ್ನು ಚೆನ್ನಾಗಿ ನೋಡಿ ೧೦೮. ಅಯ್ಯೋ! ವಿ ಏನು ಮಾಡಿಬಿಟ್ಟನು? ಇದನ್ನು ಸರಿಪಡಿಸಲು ಏನು ಉಪಾಯವಿದೆ? ಇವನ ಜ್ಞಾನಸಂಪತ್ತು ಹೀಗೆ ಸುಮ್ಮನೆ ಸೂರೆಯಾಗಿಬಿಟ್ಟಿತಲ್ಲ! ನಾನಿನ್ನೇನು ಮಾಡಲಿ? ಎಂದು ತಳಮಳಗೊಂಡೆನು. ವ|| ಅದಲ್ಲದೆ ೧೦೯. ಗುಣವಂತನೆನಿಸಿಕೊಂಡಿದ್ದ, ಜಾಣತನದ ಗಣಿಯೆನಿಸಿಕೊಂಡಿದ್ದ, ಮುನಿಕುಮಾರರ ಸಮೂಹದಲ್ಲಿ ಅಗ್ರೇಸರನೆನಿಸಿಕೊಂಡಿದ್ದ ನನ್ನ ಸ್ನೇಹಿತನನ್ನು ಮನ್ಮಥನು ಆ ರೀತಿಯಲ್ಲಿ ಕ್ಷಣಮಾತ್ರದಲ್ಲಿ ಎಳೆದು ಹೊಸಕಿಹಾಕುತ್ತಿರುವನಲ್ಲ! ವ|| ಎಂದು ಅವನಿದ್ದ ಲತಾಮಂಟಪದ ಒಳಗಿರುವ ಚಂದ್ರಕಾಂತಶಿಲಾತಳಕ್ಕೆ ಬಂದು ೧೧೦. ಎಲೈ ತಾವರೆಯಂತೆ ಮುಖವುಳ್ಳವಳೆ, ಅವನ ಸಮೀಪದಲ್ಲಿ ಕುಳಿತುಕೊಂಡು ಮೆಲ್ಲನೆ ಕೈಯಿಂದ ಅವನ ಶರೀರವನ್ನು ಸವರಿ, ಮಿತ್ರ ಈಗ ನೀನೇಕೆ ಹೀಗಿರುವೆ? ಎಂದು
ವ|| ಅಂತು ಬೆಸಗೊಳ್ವುದುಮಾಗಳೆಡವಿಡದೆ ಮುಚ್ಚಿ ಬೆಚ್ಚಂತಿರ್ದ ಕಣ್ಗಳನೆಂತಾನುಂ ತೆದು
ಬಸವಲ್ಲದೞ್ತು ಕೆಂಪೊಡ
ರಿಸೆ ತೀವಿರೆ ಬಾಷ್ಪಸಲಿಲಮಚ್ಛಾಂಬುಗಳಿಂ
ಮುಸುಕಿದ ರಕ್ತಾಂಭೋರುಹ
ದೆಸಳಂ ಪೋಲ್ತೆಸೆವ ಕಣ್ಗಳಿಂದೀಕ್ಷಿಸಿದಂ        ೧೧೧
ವ|| ಅಂತು ಕಿಱದುಬೇಗಮೆನ್ನಂ ಭಾವಿಸಿ ನೋಡಿ
ನೀಂ ತಿಳಿದರ್ದುಂ ಮದ್ವೃ
ತ್ತಾಂತಮನೇನೆಂದು ಕೆಳೆದು ಬೆಸಗೊಂಡಪೆಯೆಂ
ದಿಂತದನುಸಿರ್ದಂ ಲಜ್ಜೆಯಿ
ನೆಂತಾನುಂ ಶೀರ್ಯಮಾಣ ವಿರಳಾಕ್ಷರದಿಂ ೧೧೨
ವ|| ಎಂಬುದುಮದು ನೀನೆಂದಂತೆ ನಿಶ್ಚಯಮಪ್ಪುದಾದೊಡಂ
ಇನಿತನೆ ಪುಂಡರೀಕ ಬೆಸಗೊಂಡಪೆನಿಂತಿದು ಧರ್ಮಶಾಸ್ತ್ರ,ಸಂ
ಜನಿತರಹಸ್ಯಮೋ ಯಮಮೊ ಪೇಱ್ ಪೆಱತೇನಪವರ್ಗಮಾರ್ಗಮೋ
ಮನದೊಳಣಂ ವಿಚಾರಿಸಿದೆ ಸೈರಣೆಗೆಟ್ಟಱವೆತ್ತವೋದುದೀ
ಮನಸಿಜನೆಂಬ ಪಾತಕನಿನಿಂತಪಹಾಸ್ಯಮನೆಯ್ದಲಕ್ಕುಮೇ        ೧೧೩
ವ|| ಅದಲ್ಲದೆಯುಂ
ಅಗರುವ ಧೂಪಧೂಮಲತೆಯೆಂದಸಿತಾಹಿಗೆ ಸಾರ್ವ ನೆಯ್ದಿಲೊ
ಳ್ಮುಗುಳಿನ ಮಾಲೆಯೆಂದಸಿಯನಪ್ಪುವ ಮಾಣಿಕಮೆಂದು ಕೆಂಡಮಂ
ನೆಗಪುವ ಪುಣ್ಯಮೆಂದು ವಿಷವಲ್ಲಿಗೆ ನೀರೆವೆಗ್ಗನಂತೆ ಕೆ
ಮ್ಮಗೆ ಸುಖಮೆಂದಸದ್ವಿಷಯಸೌಖ್ಯದೊಳಿಂತೆಱಗಲ್ಕೆ ತಕ್ಕುದೇ             ೧೧೪
ವ|| ಅದಲ್ಲದೆಯುಮತಿಬಹುಳರಜದೊಳ್ ಪೊರೆದ ಪೊನಲ್ಗಳಂತುನ್ಮಾರ್ಗದಿಂ ಪರಿವಿಂದ್ರಿಯಂಗಳಂ ನಿವಾರಿಸದೆಯುಂ ಕದಡಿದ ಮನಮಂ ನಿಯಾಮಿಸದೆಯುಂ ಇಂತಿರ್ಪುದುಚಿತ ಮಲ್ಲಮನಂಗನೆಂಬ ದುರಾಚಾರನಂ ನಿವರ್ತಿಸಲ್ವೇೞ್ಕು ಮೆಂಬುದುಮಾಕ್ಷೇಪಂಗೆಯ್ದೆ ಮೆದುಱುಗಲಿನಿೞವ ತೋರ ಕಣ್ಬನಿಗಳಂ ಬಸಿಯುತ್ತಮೆನ್ನನಿಂತೆಂದಂ
ಕಣ್ಣು ಮುಚ್ಚಿಕೊಂಡಿದ್ದ ಅವನನ್ನು ಕೇಳಿದೆನು. ವ|| ಹಾಗೆ ಕೇಳಲಾಗಿ ಆಗ ಮುಚ್ಚಿ ಬೆಸುಗೆ ಹಾಕಿದಂತಿದ್ದ ಕಣ್ಣುಗಳನ್ನು ಹೇಗೋ ತೆರೆದನು. ೧೧೧. ಹತೋಟಿಯಿಲ್ಲದೆ ಅತ್ತು ಅತ್ತು ಅವನ ಕಣ್ಣುಗಳು ಕೆಂಪಾಗಿಹೋಗಿದ್ದುವು. ಆಲ್ಲದೆ ನೀರು ತುಂಬಿಕೊಂಡಿತ್ತು. ಅದರಿಂದ ನಿರ್ಮಲವಾದ ನೀರುಗಳಿಂದ ಕೂಡಿಕೊಂಡಿರುವ ಕೆಂಪುಕಮಲದ ದಳದಂತೆ ಶೋಭಿಸುತ್ತಿರುವ ಕಣ್ಣುಗಳಿಂದ ನನ್ನನ್ನು ನೋಡಿದನು. ವ|| ಹಾಗೆ ಸ್ವಲ್ಪ ಹೊತ್ತು ನನ್ನನ್ನೇ ದೃಷ್ಟಿಸಿ ನೋಡಿ ೧೧೨. ‘ಗೆಳೆಯ, ನಿನಗೆ ನನ್ನ ಸಮಾಚಾರವೆಲ್ಲ ಗೊತ್ತೇ ಇದೆ. ಮತ್ತೆ ಏಕೆ ಕೇಳುತ್ತೀಯೆ?’ ಎಂದು ನಾಚಿಕೆಯಿಂದ ಅಸುಟವಾಗಿ ಉಚ್ಚರಿಸಲ್ಪಡುತ್ತಿರುವ ಕೆಲವೇ ಅಕ್ಷರಗಳಿಂದ ಕಷ್ಟಪಟ್ಟು ಹೇಳಿದನು. ವ|| ಎಂದು ಹೇಳಲಾಗಿ ‘ನೀನು ಹೇಳುವುದೇನೋ ಸರಿ. ಆದರೂ ೧೧೩. ಇಷ್ಟು ಮಾತ್ರ ಕೇಳುತ್ತೇನೆ. ಪುಂಡರೀಕ, ಇದು ಸ್ಮ ತಿಗಳನ್ನು ಓದಿರುವುದರಿಂದ ಪಡೆದಿರುವ ಧರ್ಮರಹಸ್ಯವೋ? ಯೋಗಾಭ್ಯಾಸವೋ? ಬೇರೊಂದು ಮೋಕ್ಷಮಾರ್ಗವೋ? ಹೇಳು. ಮನಸ್ಸಿನಲ್ಲಿ ಸ್ವಲ್ಪವೂ ವಿಚಾರಮಾಡದೆ ಸಹನೆಯನ್ನು ಹಾಳುಮಾಡಿಕೊಂಡರೆ ಹೇಗೆ? ನಿನ್ನ ಶಾಸ್ತ್ರಜ್ಞಾನವು ಎಲ್ಲಿ ಹೋಯಿತು? ಈ ಮನ್ಮಥನೆಂಬ ಪಾಪಿಷ್ಠನಿಂದ ಹೀಗೆ ಅಪಹಾಸ್ಯಕ್ಕೆ ಈಡಾಗಬಹುದೆ? ವ|| ಅದಲ್ಲದೆ ೧೧೪. ಮೇಲಕ್ಕೇಳುತ್ತಿರುವ ಧೂಪದ ಹೊಗೆಯೆಂದು ಕರಿಯ ನಾಗರಹಾವಿನ ಹತ್ತಿರಕ್ಕೆ ಹೋಗುವ, ಕನ್ನೆ ದಿಲೆಯ ಒಳ್ಳೆಯ ಮೊಗ್ಗಿನ ಮಾಲಿಕೆಯೆಂದು ಕತ್ತಿಯನ್ನು ತಬ್ಬಿಕೊಳ್ಳುವ, ಕೆಂಪುರತ್ನವೆಂದು ತಿಳಿದು ಕೆಂಡವನ್ನು ಎತ್ತಿಕೊಳ್ಳುವ, ಪುಣ್ಯ ಬರುತ್ತದೆ ಎಂದು ವಿಷದ ಬಳ್ಳಿಗೆ ನೀರು ಹಾಕಿ ಪೋಷಿಸುವ ಮೂಢನಂತೆ ವಿಚಾರಮಾಡದೆ ಸುಖವೆಂದು ತಿಳಿದುಕೊಂಡು ಒಳ್ಳೆಯದಲ್ಲದ ಇಂದ್ರಿಯಸೌಖ್ಯದಲ್ಲಿ ಹೀಗೆ ಬೀಳುವುದು ಸರಿಯೆ? ವ|| ಅದಲ್ಲದೆ ಬಹಳ ಹೆಚ್ಚಾದ ರಜೋಗುಣದಿಂದ ಕೂಡಿಕೊಂಡಿರುವ ನದಿಗಳಂತೆ ದಾರಿ ಬಿಟ್ಟು ಹೋಗುತ್ತಿರುವ ಇಂದ್ರಿಯಗಳನ್ನು ತಡೆಯದೆ, ಕದಡದ ಮನಸ್ಸನ್ನು ಹತೋಟಿ ಮಾಡಿಕೊಳ್ಳದೆ ಹೀಗೆ ಇರುವುದು ಯೋಗ್ಯವಲ್ಲ. ಮನ್ಮಥನೆಂಬ ದುರಾಚಾರಿಯನ್ನು ಓಡಿಸಬೇಕು ಎಂದು ಹೇಳುತ್ತಿರುವ


115-134/

ಮಹಾಶ್ವೇತೆಯ ವೃತ್ತಾಂತ [115 to 134]
ಅಪರಿಮಿತೋಕ್ತಿಯೊಳೇಂ ಸ
ತ್ವಪರೀತನೆ ಮದನದಾವದಹನಂ ತಳ್ತಿ
ರ್ದಪುದಿಲ್ಲ ನಿನ್ನನದಱಂ
ದುಪದೇಶಂಗೆಯ್ಯುತಿರ್ದಪುದಿದು ಸುಖಮಲ್ತೇ            ೧೧೫
ಆವಂಗಿಂದ್ರಿಯವರ್ಗಮುಂಟು ಮನಮುಂಟಾವಂ ದಿಟಂ ಕಾಣ್ಬನಿ
ನ್ನಾವಂ ಕೇಳ್ವನದಂತೆ ಕೇಳ್ದ ನುಡಿಯಂ ಕೈಕೊಳ್ವನಂತಲ್ಲದಿ
ನ್ನಾವಂ ಪೊಲ್ಲದಿದೊಳ್ಳಿತೆಂದಱವನಾತಂ ಕೇಳ್ದಪಂ ನಿನ್ನ ಸ
ದಾವಂಬೆತ್ತುಪದೇಶಮಂ ಕೆಳೆಯ ಪೇೞೆನ್ನಂದಿಗಂ ಕೇಳ್ವನೇ      ೧೧೬
ಪೆಱತೇನಾನಿರ್ಪವಸ್ಥಾಂತರದೊಳೆನಗೆ ನಿನ್ನನ್ನರಾರ್ ಬಂಧುಗಳ್ ನೀಂ
ಪೊಱಗಾಗೀ ಮಾರ್ಗದಿಂದಂ ನಿಯಮಿಸುವರಾರೆನ್ನನೇಗೆಯ್ವೆನಾನಿ
ನ್ನಱಯೆಂ ನೋಡೆನ್ನನಾಂ ಸಂವರಿಸಲಣಮುಮಾರ್ತಪ್ಪೆನಿಲ್ಲೀಗಳಿಂತೀ
ತೆಱನಂ ಕಂಡಿರ್ದು ನೀನೀಯೆಡೆಗಿದುಚಿತವೆಂಬಂತುಟಂ ನೀನೆ ಬಲ್ಲೆ      ೧೭೭
ವ|| ಅದೆಂತೆಂದೊಡೆ ಕಲ್ಪಾಂತೋದಿತ ದ್ವಾದಶ ದಿನಕರಕಿರಣಾತಪರ್ತಿವ್ರಮಪ್ಪ ಮದನಸಂತಾಪಕ್ಕುಪಶ ಮನೋಪಾಯಮನಾಂ ಪ್ರಾಣಂಬೆರಸೆನಿತು ಬೇಗಮಿರ್ಪನನ್ನೆವರಮ ಪೇಕ್ಷಿಸದಪ್ಪೆನಲ್ಲದೆಯುಂ
ಅಡುವಂತಾದಪುದೀಗಳೆನ್ನವಯವಂಗಳ್ ಕೂಡೆ ಕಣ್ಣಾಲಿಗಳ್
ಸುಡುವಂತಾದಪುದೇವೆನೆಯ್ದೆ ಹೃದಯಂ ಬೇವಂತುಟಾದಪ್ಪುದೀ
ವೊಡಲೋರಂತುರಿವಂದವಾದಪುದಿದಂ ನೀಂ ಮಾಣಿಸಲ್ಕಾರ್ಪೆಯ
ಪ್ಪೊಡೆ ದಲ್ ಮಾಣಿಪುದೆಂಬಿದಂ ನುಡಿದು ಮಾತಂ ಮಾಣ್ದನಬ್ಜಾನನೇ    ೧೧೮
ವ|| ಅಂತುಸಿರದಿರೆ ಮತ್ತಮಾನಾತನಂ ಸಂಬೋಸಲೆಂದು
ಎನಿತು ಪುರಾಣೋಕ್ತಿಗಳಿಂ
ದೆನಿತಾಗಮವಿಷಯವಚನದಿಂದೆನಿತು ನಿದ
ರ್ಶನದಿನನುನಯದೆ ಪೇೞ್ದೆನ
ದನಿತುಂ ಕಿವಿವೊಕ್ಕುದಿಲ್ಲ ತನ್ಮುನಿವರನಾ     ೧೧೯
ನನ್ನ ಮಾತನ್ನು ತಡೆದು ಒತ್ತಾದ ಕಣ್ಣುರೆಪ್ಪೆಗಳಿಂದ ಇಳಿದುಬರುತ್ತಿರುವ ದಪ್ಪ ದಪ್ಪ ಕಣ್ಣೀರಿನ ಹನಿಗಳನ್ನು ತೊಡೆದುಕೊಳ್ಳುತ್ತಾ ಹೀಗೆ ಹೇಳಿದನು. ೧೧೫. “ನೆಮ್ಮದಿಯಿಂದ ಕೂಡಿಕೊಂಡಿರುವ ಗೆಳೆಯ, ಹೆಚ್ಚು ಮಾತುಗಳಿಂದ ಏನು ಪ್ರಯೋಜನ?” ನಿನ್ನನ್ನು ಮನ್ಮಥನೆಂಬ ಕಾಡುಕಿಚ್ಚು ಆವರಿಸಿಲ್ಲ. ಅದರಿಂದ ನನಗೆ ಸುಖವಾಗಿ ಉಪದೇಶ ಮಾಡುತ್ತಿರುವೆ? ೧೧೬. ಮಿತ್ರ, ಯಾರಿಗೆ ಇಂದ್ರಿಯಗಳು ಇವೆಯೊ, ಯಾರಿಗೆ ಮನಸ್ಸು ಇದೆಯೊ, ಯಾರು ನಿಜವಾಗಿಯೂ ನೋಡುತ್ತಾರೊ, ಯಾರು ಕೇಳುತ್ತಾರೊ, ಹಾಗೆಯೆ ಕೇಳಿದ ಮಾತನ್ನು ಅರ್ಥಮಾಡಿಕೊಳ್ಳುತ್ತಾರೊ, ಅದಲ್ಲದೆ ಯಾರು ಇದು ಒಳ್ಳೆಯದು ಇದು ಕೆಟ್ಟದ್ದು ಎಂಬುದನ್ನು ತಿಳಿದುಕೊಳ್ಳುತ್ತಾರೊ, ಅವರು ನಿನ್ನ ಸದ್ಭಾವನೆಯಿಂದ ಕೂಡಿದ ಉಪದೇಶವನ್ನು ಕೇಳುತ್ತಾರೆ. ನನ್ನಂತಹವನು ಕೇಳುತ್ತಾನೊ? ಹೇಳಯ್ಯ! ೧೧೭. ಬೇರೆ ಹೇಳುವುದು ಏನಯ್ಯ? ಈಗ ನಾನು ಇರುವ ಈ ಅವಸ್ಥೆಯಲ್ಲಿ ನನಗೆ ನಿನ್ನಂತಹ ಬಂಧುಗಳು ಯಾರಿದ್ದಾರೆ? ನಿನ್ನನ್ನು ಬಿಟ್ಟು ಈ ದಾರಿಯಲ್ಲಿ ಹೋಗುವುದನ್ನು ತಪ್ಪಿಸಿ ನನ್ನನ್ನು ತಹಬಂದಿಗೆ ತರುವವರು ಯಾರಿದ್ದಾರೆ? ನಾನೇನು ಮಾಡಲಿ? ನನಗೇನೂ ತೋಚುವುದಿಲ್ಲ. ನೋಡು, ನನ್ನನ್ನು ನಾನೇ ಸಮಾಧಾನಪಡಿಸಿಕೊಳ್ಳಲು ಖಂಡಿತ ಸಮರ್ಥನಲ್ಲ. ಈ ಎಲ್ಲ ಬಗೆಯನ್ನೂ ನೀನು ತಿಳಿದುಕೊಂಡಿದ್ದೀಯೆ. ಈ ಸಂದರ್ಭಕ್ಕೆ ಇದು ಸರಿಯೆಂಬುದೆಲ್ಲವನ್ನೂ ನೀನೇ ತಿಳಿದಿದ್ದೀಯೆ. ವ|| ಅದು ಹೇಗೆಂದರೆ, ಪ್ರಳಯ ಕಾಲದಲ್ಲಿ ಹುಟ್ಟುವ ಹನ್ನೆರಡು ಸೂರ್ಯಮಂಡಲಗಳ ಕಿರಣಗಳಿಂದ ಉಂಟಾಗುವ ಬಿಸಿಲಿನಂತೆ ತೀಕ್ಷ ವಾದ ಈ ನನ್ನ ಕಾಮಜ್ವರಕ್ಕೆ ನಿವಾರಣೋಪಾಯವನ್ನು ನಾನು ಬದುಕಿರುವಷ್ಟರಲ್ಲೆ ಬೇಗನೆ ನೀನು ಮಾಡಬೇಕೆಂದು ಅಪೇಕ್ಷಿಸುತ್ತೇನೆ. ಅಲ್ಲದೆ ೧೧೮. ಈಗ ನನ್ನ ದೇಹದ ಅಂಗಾಂಗಗಳೆಲ್ಲ ಬೇಯಿಸಿದಂತೆ ಆಗುತ್ತಿದೆ. ನನ್ನ ಕಣ್ಣುಗುಡ್ಡೆಗಳು ಸುಟ್ಟುಹೋಗುವಂತೆ ಆಗುತ್ತಿದೆ. ಏನು ಮಾಡಲಿ? ಹೃದಯವು ಬೆಂದು ಹೋಗುತ್ತಿರುವಂತಿದೆ. ಈ ಶರೀರವು ಒಂದೇಸಮನೆ ಉರಿದುಹೋಗುವಂತಿದೆ. ಇದನ್ನು ನೀನು ನಿಜವಾಗಿಯೂ ತಪ್ಪಿಸಲು ಶಕ್ತನಾಗಿದ್ದರೆ, ತಪ್ಪಿಸು” ಎಂದು ಹೇಳಿ. ಎಲೈ ತಾವರೆಮೊಗದವಳೆ, ಎಂದವನೇ ಮಾತನ್ನು ನಿಲ್ಲಿಸಿದನು. ವ|| ಹೀಗೆ ಮಾತನಾಡದಿರಲಾಗಿ ಮತ್ತೆ ನಾನು ಅವನಿಗೆ ಬುದ್ಧಿವಾದ ಹೇಳಬೇಕೆಂದು ೧೧೯. ಅವನಿಗೆ ಒಳ್ಳೆಯ ಮಾತಿನಿಂದಲೇ ಅನೇಕ ಪುರಾಣವಚನಗಳನ್ನೂ ಅನೇಕ
ವ|| ಅಂತು ಮೆಯ್ಯಱಯದಿರ್ದನಂ ಕಂಡು ಭಯಂಗೊಂಡುಪದೇಶಕ್ಕೆಡೆಯಿಲ್ಲದೆ ಪ್ರಾಣರಕ್ಷಣೋಪಾಯಮಾನಾದೊಡಂ ಮಾೞ್ಪೆನೆಂದಲ್ಲಿಂದಮೆೞ್ದಚ್ಚೋದಸರೋವರಮಂ ಪೊಕ್ಕು ಸರಸಮೃಣಾಳನಾಳಂಗಳುಮಂ ಜಲಲವಲಾಂಭಿತಂಗಳಪ್ಪ ನಳಿನೀದಳಂಗಳುಮಂ ಪರಾಗಪರಿಮಳಮನೋಹರಂಗಳಪ್ಪ ಕುಮುದ ಕುವಲಯಂಗಳುಮಂ ತಂದಾ ಲತಾಮಂದಿರದೊಳಗಣ ಚಂದ್ರಕಾಂತಶಿಲಾತಲಂಗಳೊಳ್ ಪಲವುಮನಲ್ಪತಲ್ಪಂಗಳುಮಂ ಮಾೞ್ಪುದುಮಾತನಲ್ಲಿಗೆ ಮೆಯ್ಯನೀಡಾಡಿ ಕೆಲದೊಳಿರ್ದ ಚಂದನಪಲ್ಲವದೆಳದಳಿರ್ಗಳಂ ಕರತಳದಿಂ ಪಿೞದು ನಿಸರ್ಗ ಪರಿಮಳಮಂ ತಳೆದ ಹೈಮದಂತೆ ಕುಳಿರ್ಕೋಡುವ ತದ್ರಸದಿಂ ಲಲಾಟಂ ಮೊದಲಾಗಿ ಚರಣ ತಳಂಬರಂ ಅಂಗಚರ್ಚೆಯನೆಡೆವಿಡದೊಡರ್ಚಿಯುಂ ಅಭ್ಯರ್ಣಪಾದಪಸುಟಿತ ವಲ್ಕಲಂಗಳೊಳಂ ಕಟ್ಟಿದ ಕರ್ಪೂರರಜದ ಪೊಟ್ಟಣಂಗಳೊಳಂ ಸ್ವೇದಪ್ರತೀಕಾರಮನನವರತಂ ಮಾಡಿಯುಂ ತಿಳಿನೀರ ತುಂತುರ್ವನಿಗಳಿಂ ಪೊರೆದೆಳವಾೞ ಯ ಸುೞಯ ಬಿಜ್ಜಣಿಗೆಗಳಿನಡಿಗಡಿಗೆ ಬೀಸಿಯುಂ ಮತ್ತಮನೇಕ ಶಿಶಿರೋಪಚಾರಂಗಳಂ ಮಾಡಿಯುಮವೆಲ್ಲಮುಂ ಪುಂಡರೀಕಂಗುದ್ದೀಪನಪಿಂಡದಂತೆ ಕೇವಲಂ ಸಂತಾಪಮಂ ಮಾೞ್ಪುದುಮೆನ್ನೊಳಿಂತೆಂದೆಂ
ಜನಕಂ ಗಂಧರ್ವರಾಜಂ ತನಗೆನಿಸಿದ ವಿಖ್ಯಾತಿಯಂ ತಾಳ್ದಿ ಕಾಂತಾ
ಜನರತ್ನಂ ತಾನೆನಲ್ ಸಂದತಿಚತುರೆ ಮಹಾಶ್ವೇತೆ ತಾನೇತ್ತದೆಂದುಂ
ವನವಾಸೈಕಾಗ್ರಚಿತ್ತಂ ಮೃಗಶಿಶುವಿನವೋಲ್ ಮುಗ್ಧನಪ್ಪೀತನೆತ್ತೆಂ
ಬಿನಿತಂ ತಾಂ ನೋಡದೇಂ ಮಾಡಿದನೊ ವಿರಹಸಂತಾಪಮಂ ಪುಷ್ಪಚಾಪಂ       ೧೨೦
ವ|| ಅಂತು ದುರ್ಯಶಪದಮುಂ ದುಷ್ಕರಮುಂ ದುಸ್ಸಾಧ್ಯಮುಂ ದುರ್ಘಟಮು ಮೆನಿಪೆಡೆಯೊಳೆರ್ದೆಗೊಟ್ಟದೊಂದ ವeಯಿಂದೆಸಗಿಪಂ ವಿಷಮಾಸ್ತ್ರನದು ಕಾರಣದಿಂ
ಆವುದು ಮಾೞ್ಪುದೋ ಶರಣಮಾವುದೊ ಪೋಪೆಡೆಯಾವುದಿಲ್ಲಿಗಿ
ನ್ನಾವುದೊ ಕೌಶಲಂ ನೆರವದಾವುದುಪಾಯಮದಾವುದೋವೊ ತಾ
ನಾವುದೊ ಬುದ್ಧಿ ಮತ್ಸಖನ ಜೀವಮನಾಂ ಪಿಡಿವಂದಮಾವುದಿ
ನ್ನೇವೆನೆನುತ್ತಮಿಂತಿರೆ ವಿಕಲ್ಪಸಿದೆಂ ಪಲವುಂ ಪ್ರಕಾರಮಂ       ೧೨೧
ಶಾಸ್ತ್ರವಚನಗಳನ್ನೂ ಉದಾಹರಿಸಿ ಉಪದೇಶ ಮಾಡಿದೆ. ಅದೊಂದೂ ಅವನ ಕಿವಿಗೆ ಬೀಳಲೇ ಇಲ್ಲ. ವ|| ಹೀಗೆ ದೇಹದ ಮೇಲೆ ಪ್ರeಯೇ ಇಲ್ಲದಿರುವ ಅವನನ್ನು ನೋಡಿ ನನಗೆ ಭಯವುಂಟಾಯಿತು. ಉಪದೇಶಕ್ಕೆ ಅವಕಾಶವೇ ಇರಲಿಲ್ಲ. ಅದರಿಂದ ಅವನ ಪ್ರಾಣರಕ್ಷಣೆಗಾದರೂ ತಕ್ಕ ಪ್ರಯತ್ನವನ್ನು ಮಾಡಬೇಕೆಂದು ಅಲ್ಲಿಂದ ಎದ್ದು ಅಚ್ಛೋದಸರೋವರಕ್ಕೆ ಹೋಗಿ ಅಲ್ಲಿಂದ ತಂಪಾದ ತಾವರೆದಂಟುಗಳನ್ನೂ ನೀರು ಹನಿಗಳಿಂದ ಕೂಡಿದ ತಾವರೆ ಎಲೆಗಳನ್ನೂ ಪರಾಗದಿಂದ ಸುವಾಸನೆಯನ್ನು ಪಡೆದು ಸೊಗಸಾದ ಬಿಳಿತಾವರೆಯ ಮತ್ತು ಕನ್ನೈದಿಲೆಯ ಹೂವುಗಳನ್ನೂ ತಂದೆನು. ಆ ಬಳ್ಳಿ ಮನೆಯ ಒಳಗಿರುವ ಚಂದ್ರಕಾಂತಶಿಲೆಯ ಮೇಲೆ ಅವುಗಳನ್ನು ಹರಡಿ ಉತ್ತಮವಾದ ಹಾಸಿಗೆಯನ್ನು ಏರ್ಪಡಿಸಿದೆನು. ಅವನು ಅಲ್ಲಿ ಮಲಗಿಕೊಂಡನು. ಬಳಿಕ ನಾನು ಪಕ್ಕದಲ್ಲಿ ಇದ್ದ ಗಂಧದ ಮರದ ಎಳೆಚಿಗುರುಗಳನ್ನು ಕೈಯಿಂದ ಹಿಂಡಿ, ಸ್ವಭಾವವಾಗಿಯೇ ಪರಿಮಳದಿಂದ ಕೂಡಿಕೊಂಡಿರುವ ಮತ್ತು ಮಂಜಿನಂತೆ ತಂಪನ್ನುಂಟುಮಾಡುವ ಆ ರಸದಿಂದ ಹಣೆಯಿಂದ ಹಿಡಿದು ಕಾಲಿನವರೆಗೂ ಲೇಪನವನ್ನು ಒಂದೇ ಸಮನೆ ಮಾಡಿದೆನು. ಹತ್ತಿರದಲ್ಲೇ ಇದ್ದ ಒಂದು ಮರದ ತೊಗಟೆಯನ್ನು ಸುಲಿದು ತಂದು ಅದರಲ್ಲಿ ಕರ್ಪೂರದ ಪುಡಿಗಳನ್ನು ಸೇರಿಸಿ ಕಟ್ಟಿ ಉಂಡೆಮಾಡಿಕೊಂಡು ಮೈಮೇಲೆ ಒಂದೇ ಸಮನೆ ಒತ್ತುತ್ತಾ (ಉಪ್ಪು ಮೊದಲಾದ ಶಾಖವನ್ನು ಕೊಡುವಂತೆ) ಬರುತ್ತಿದ್ದ ಬೆವರನ್ನು ತಪ್ಪಿಸುತ್ತಿದ್ದೆನು. ತಿಳಿನೀರಿನ ತುಂತುರು ಹನಿಗಳಿಂದ ಕೂಡಿಕೊಂಡಿರುವ ಎಳೆಯ ಬಾಳೆಯ ಸುಳಿಯನ್ನು ಬೀಸಣಿಗೆಯನ್ನಾಗಿ ಮಾಡಿಕೊಂಡು ಮತ್ತೆ ಮತ್ತೆ ಬೀಸುತ್ತಿದ್ದೆನು. ಹೀಗೆ ಇನ್ನೂ ಅನೇಕ ಬಗೆಯ ತಂಪುಮಾಡುವ ಚಿಕಿತ್ಸೆಗಳನ್ನು ಮಾಡಿದರೂ ಅವೆಲ್ಲವೂ ಪುಂಡರೀಕನಿಗೆ ಶಾಖವನ್ನುಂಟುಮಾಡುವ ಗುಳಿಗೆಯಂತೆ ಕೇವಲ ತಾಪವನ್ನೇ ಉಂಟುಮಾಡುತ್ತಿದ್ದುವು. ಅದನ್ನು ನೋಡಿ ನಾನು ಮನಸ್ಸಿನಲ್ಲೇ ಅಂದುಕೊಂಡೆನು.
೧೨೦. “ತನಗೆ ತಂದೆ ಗಂಧರ್ವರಾಜ” ಎಂಬ ಪ್ರಖ್ಯಾತಿಗೆ ಪಾತ್ರಳಾದ ಮಹಿಳಾರತ್ನವೆನಿಸಿ ಕೊಂಡಿರುವ ಹಾಗೂ ಚತುರೆಯಾದ ಆ ಮಹಾಶ್ವೇತೆ ಎಲ್ಲಿ? ಯಾವಾಗಲೂ ಅರಣ್ಯವಾಸದಲ್ಲೆ ನಿರತನಾದ ಜಿಂಕೆಮರಿಯಂತೆ ಮೊದ್ದುತನದಿಂದ ಕೂಡಿರುವ ಈ ಪುಂಡರೀಕನೆಲ್ಲಿ! ಇದನ್ನು ನೋಡಿದರೆ ಮನ್ಮಥನು ಇವನಿಗೆ ವಿರಹಸಂತಾಪವನ್ನು ಏತಕ್ಕೆ ಉಂಟುಮಾಡಿಬಿಟ್ಟನೋ? ವ|| ಹಾಗೆ ಅಪಕೀರ್ತಿಯನ್ನುಂಟುಮಾಡುವ, ಕಷ್ಪಕರವಾದ ಸಾಸಲಸಾಧ್ಯವಾದ ನಿರ್ವಹಿಸಲಾಗದಿರುವ ವಿಷಯದಲ್ಲೂ ತೊಡಗಿ, ಮನ್ಮಥನು ಕನಿಕರವಿಲ್ಲದೆ ನಿರ್ಲಕ್ಷ ದಿಂದಲೇ ಮಾಡಿಬಿಡುತ್ತಾನೆ. ಆ ಕಾರಣದಿಂದ, ೧೨೧. ಏನು ಮಾಡುವುದು? ಕಾಪಾಡುವವರು ಯಾರು? ಹೋಗುವ ಸ್ಥಳ ತಾನೆ ಯಾವುದು? ಈ ವಿಷಯದಲ್ಲಿ ಯಾವ ಜಾಣತನವನ್ನು ಮಾಡಬಹುದು? ಯಾವ ಸಹಾಯವಿದೆ? ಯಾವ
ವ|| ಅಂತು ಚಿಂತಿಸುತ್ತಮಿರ್ದುಮೆನ್ನೊಳಿಂತೆಂದೆಂ
ದೆಸೆಗೆಟ್ಟೇನಾನುಮಂ ಚಿಂತಿಸುತಿರೆ ಫಲಮೇಂ ಪೊಲ್ಲದಿನ್ನೊಳ್ಳಿತೆಂಬು
ದ್ದೆಸಮಂ ಮಾಣ್ದೀಗಳೆಲ್ಲಂದದೊಳಮೆನಗೆ ಮಾತೇಂ ಸುಹೃತ್ಪ್ರಾಣಮಂ ರ
ಕ್ಷಿಸವೇೞ್ಕುಂ ರಕ್ಷಿಸುವ ತೆಱನುಮೆಂತೆಂದೊಡಂ ನಿಶ್ಚಯಂ ಭಾ
ವಿಸಿ ನೋೞ್ಪಂದಾಕೆಯಂ ತರ್ಪುದನುೞಯೆ ಬೞಕ್ಕಿಲ್ಲ ಬೇಂದುಪಾಯಂ   ೧೨೨
ಅಱಯಂ ಕೇಣದಿನೇನುಮಂ ಮುನಿಕುಮಾರಂ ಪೆಂಡಿರಿಂತೆಂದು ಬಾ
ಯ್ದೆಯಲ್ ನಾಣ್ಚುವನೊಂದು ಮಾತನವಳತ್ತಲ್ ಸಾರ್ದು ಮಾತಾಡಲ
ೞ್ಕಱುವಿತ್ತಲ್ ವಿಷಮೇಷು ಕೊಂದಪನಿದಂ ಕಂಡಿರ್ದು ಮತ್ತೀಗಳಾಂ
ಪೆಱತೇಂ ಭಾವಿಪೆನೆನ್ನ ಮಿತ್ರನಸುವಂ ಕಾಯಲ್ಕೆವೇೞ್ಕುಂ ದೃಢಂ          ೧೨೩
ವ|| ಅದಱಂದಿನ್ನಾಕೆಯಲ್ಲಿಗೆಂತಾದೊಡಂ ಪೋಗೀತನವಸ್ಥಾಂತರಮಂ ಪೇೞಲ್ವೇಡಿದಪ್ಪುದೆಂದು ಮತ್ತಂ.
ಎನಗಂ ಕೃತ್ಯಮಿದಲ್ಲದಿರ್ದೊಡಮವಶ್ಯಂ ಪೋಪೆನೆಂತಾನುಮೆ
ನ್ನನಿವಂ ಕುತ್ಸಿತವೃತ್ತಿ ಕಷ್ಟಮಿದು ಬೇಡೆಂದೆಂಗುಮೋ ಲಬ್ಧಚೇ
ತನನೆಂದಾತನ ಪಕ್ಕದಿಂದುಸಿರದಿರ್ದಾನಾಗಳೇನಾನುಮೊಂ
ದು ನೆವಂ ಮಾಡಿ ಮಹೋತ್ಕಟತ್ವದೆ ದಿಟಂ ಬಂದೆಂ ಚಕೋರೇಕ್ಷಣೇ      ೧೨೪
ಇದು ಮನ್ಮಿತ್ರನವಸ್ಥೆ ತದ್ವಿರಹಸಂತಾಪಾನುರಾಗಕ್ಕೆ ತ
ಕ್ಕುದನಾಂ ಬಂದೆಡೆಗಂ ಮೃಗಾಕ್ಷಿ ನಿನಗಂ ಪೋಲ್ವಂತುಟಂ ನೀನೆ ಬ
ಲ್ಲೆ ದಲಿಂದಿಂತಿದಕೇನನೆಂದಪಳೊ ಕೇಳ್ವೆಂ ಮಾತನೆಂದೇನುಮೆ
ನ್ನದೆ ಮದ್ವಕ್ತ್ರಮನಾ ಕಪಿಂಜಳಕನಾಗಳ್ ನೋಡುತಿರ್ದಂ ನೃಪಾ          ೧೨೫
ಅದನಾಂ ಕೇಳ್ದು ಸುಖಾಮೃತಾರ್ಣವದೊಳೞ್ದಂತಾನುಮಂತೆಯ್ದೆ ಕೂ
ಟದೊಳಾದೊಂದನುರಾಗಮಂ ಪಡೆದೆನೆಂಬಂತಾನುಮಂತೆಯ್ದೆ ಸ
ಮ್ಮದಸಂದೋಹಮನಾನೆ ಪೆತ್ತೆನಿದನೆಂಬಂತಾನುಮಂತಯ್ದೆ ದೋ
ಹದಮೆಲ್ಲಂ ನೆಬಂದು ಕೂಡಿತು ಗಡೆಂಬಂತಾನುಮಾದೆಂ ನೃಪಾ            ೧೨೬
ಉಪಾಯವಿದೆ? ಯಾವ ಯುಕ್ತಿಯನ್ನು ಮಾಡಬಹುದು? ನನ್ನ ಸ್ನೇಹಿತನ ಪ್ರಾಣವನ್ನು ಉಳಿಸುವ ರೀತಿ ಹೇಗೆ? ಇನ್ನೇನು ಮಾಡಲಿ! ಎಂಬುದಾಗಿ ನಾನಾಬಗೆಯಾಗಿ ಯೋಚಿಸಿದೆನು. ವ|| ಹಾಗೆ ಆಲೋಚಿಸುತ್ತಾ ಇದ್ದು ನನ್ನಲ್ಲೇ ನಾನು ಮತ್ತೆ ಹೀಗೆ ಯೋಚಿಸಿದೆನು. ೧೨೨. ಹೀಗೆ ನಾನು ದಿಕ್ಕೆಟ್ಟು ಏನೇನನ್ನೋ ಯೋಚಿಸುತ್ತಾ ಕುಳಿತಿದ್ದರೆ ಫಲವೇನು? ಇದು ಒಳ್ಳೆಯದು, ಇದು ಕೆಟ್ಟದ್ದು ಎಂಬ ಭಾವನೆಯನ್ನು ಬಿಟ್ಟು ಯಾವ ರೀತಿಯಿಂದಲಾದರೂ ನನ್ನ ಸ್ನೇಹಿತನ ಪ್ರಾಣವನ್ನು ಉಳಿಸಲೇಬೇಕು. ಹೆಚ್ಚು ಮಾತೇಕೆ? ಬೇಗನೆ ನಾನು ಅವನ ಪ್ರಾಣಗಳನ್ನು ಉಳಿಸುವ ಬಗೆ ಹೇಗೆ? ಎಂದು ಯೋಚಿಸಿ ನೋಡಿದರೆ, ಅವಳನ್ನು ಇಲ್ಲಿಗೆ ಕರೆದುಕೊಂಡು ಬರುವುದನ್ನು ಬಿಟ್ಟರೆ ಮತ್ತೆ ಬೇರೆ ಉಪಾಯವೇ ಇಲ್ಲ. ೧೨೩. ಈ ಋಷಿಕುಮಾರನು ಇದು ತಪಸ್ಸಿಗೆ ವಿರುದ್ಧವಾದುದೆಂಬ ಒಂದು ಆಲೋಚನೆಯಿಂದ ಏನು ಮಾಡಲೂ ಅರಿಯದವನಾಗಿದ್ದಾನೆ. ಅಲ್ಲದೆ “ಹೆಣ್ಣು” ಎಂಬ ಶಬ್ದವನ್ನು ಬಾಯಿಂದ ಹೇಳುವುದಕ್ಕೂ ನಾಚುತ್ತಾನೆ. ತಾನಾಗಿಯೇ ಅವಳ ಹತ್ತಿರ ಹೋಗಿ ಒಂದು ಮಾತನ್ನು ಹೇಳುವುದಕ್ಕೂ ಭಯ ಬೇರೆ. ಈ ಕಡೆ ಮನ್ಮಥನು ಇವನನ್ನು ಕೊಲ್ಲುತ್ತಿದ್ದಾನೆ. ಇದನ್ನೆಲ್ಲಾ ನಾನು ಕಣ್ಣಾರೆ ನೋಡಿಕೊಂಡಿದ್ದು, ಬೇರೆ ಏನು ತಾನೇ ಆಲೋಚನೆ ಮಾಡಲಿ? ಒಟ್ಟಿನಲ್ಲಿ ನನ್ನ ಗೆಳೆಯನ ಜೀವವನ್ನು ಖಂಡಿತವಾಗಿಯೂ ಉಳಿಸಲೇಬೇಕು. ವ|| ಅದರಿಂದ ಇನ್ನು ಅವಳ ಹತ್ತಿರಕ್ಕೆ ಹೇಗಾದರೂ ಹೋಗಿ ಇವನ ಅವಸ್ಥೆಯನ್ನು ಹೇಳಲೇಬೇಕು ಎಂದು ತೀರ್ಮಾನಿಸಿ ಮತ್ತೆ, ೧೨೪. “ಎಲೈ ಚಕೋರಪಕ್ಷಿಯ ಕಣ್ಣಿನಂತೆ ಕಣ್ಣುಳ್ಳವಳೆ, ನನಗೂ ಇದು ಮಾಡಲು ಯೋಗ್ಯವಾದ ಕಾರ್ಯವಲ್ಲ. ಹಾಗಿದ್ದರೂ ಹೋಗಲೇಬೇಕಾದ್ದರಿಂದ ಹೋಗಿಬರುತ್ತೇನೆ. ಇವನಿಗೇನಾದರೂ ಮೈಮೇಲೆ ಅರಿವುಂಟಾಗಿ ಗೊತ್ತಾದರೆ, ಇದು ಹೇಯವಾದ ಕೆಲಸ ಮತ್ತು ಕಷ್ಟಸಾಧ್ಯವಾದುದು. ಅದರಿಂದ ಹೋಗಬೇಡ ಎಂದು ಹೇಳಿಬಿಡಬಹುದು ಎಂದು ಚಿಂತಿಸಿ, ಅವನಿಗೆ ಏನನ್ನೂ ಹೇಳದೆ, ಏನೋ ನೆವಮಾಡಿಕೊಂಡು ಬಹಳ ತ್ವರೆಯಿಂದ ಬಂದೆ, ೧೨೫. ಎಲೈ ಹರಿಣಾಕ್ಷಿ, ಇದು ನನ್ನ ಸ್ನೇಹಿತನ ಸ್ಥಿತಿ. ಈಗ ಇಷ್ಟು ವಿರಹವೇದನೆಗೆ ಕಾರಣವಾದ ನಿನ್ನ ಮೇಲಿನ ಪ್ರೀತಿಗೆ ಯಾವುದು ಉಚಿತವೋ ಮತ್ತು ನಾನು ಇಷ್ಟುದೂರ ಬಂದಿರುವುದಕ್ಕೂ ನಿನಗೂ ಯಾವುದು ಯೋಗ್ಯವೋ ಅದನ್ನು ಮಾಡುವುದು ನಿನಗೆ ಸೇರಿದೆ. ಇದು ಸತ್ಯ” ಎಂದು ಹೇಳಿ, ಎಲೈ ರಾಜನೆ, ಇದಕ್ಕೆ ಇವಳು ಏನು ಹೇಳುತ್ತಾಳೋ ಕೇಳೋಣ ಎಂದು ನನ್ನ ಮುಖವನ್ನೇ ಮೌನವಾಗಿ ನೋಡುತ್ತಿದ್ದನು. ೧೨೬. ಎಲೈ ರಾಜನೆ, ಅದನ್ನು
ವ|| ಅಂತತೀಂದ್ರಿಯಸೌಖ್ಯಪರಮಕೋಟಿಯನೆಯ್ದಿ ನಾಣೆಱಕದಿಂದಿನಿತುಬೇಗಂ ತಲೆಯಂ ಬಾಗಿರಲೆಮೆಯಂ ಕಪೋಲತಲಮುಮಂ ಮುಟ್ಟದೊಂದಱ ಪಿಂದೊಂದಡಸಿ ಗುಡುಗುಡನೆ ಸುರಿವಾನಂದಜಲಬಿಂದುಗಳೆನ್ನ ನಿರತಿಶಯಹರ್ಷಮಂ ಪ್ರಕಟಿಸುತ್ತಿರಲೆನ್ನೊಳಿಂತೆಂದೆಂ
ಎನಗೆಂತಂತಿರೆ ದೈವದಿಂ ಪ್ರಿಯನೊಳಂ ಸಂತಾಪಮಂ ಮಾಡಿ ತ
ನ್ನನುಕೂಲತ್ವಮನೊಂದು ಮೆಯ್ಯೊಳೆನಗೀಗಳ್ ತೋಱದಂ ನೆಟ್ಟನಾ
ತನೆ ಮುಂ ತಾನಿನಿತೊಂದವಸ್ಥೆಗೊಳಗಾಗಲ್ ಕಾಮನಂ ಬಿಟ್ಟು ಮ
ತ್ತೆನಗಾರ್ ಬಂಧುಗಳಾರ್ ಸಹಾಯಕರುಪಕಾರಂಗೆಯ್ವರಾರಿರ್ದಪರ್     ೧೨೭
ಕನಸಿನೊಳಮೀ ಕಪಿಂಜಲ
ಮುನಿವದನದೊಳನೃತಭಾಷೆ ಪೊಱಮಡದದಱಂ
ದೆನಗಾವುದಿಲ್ಲಿಗುತ್ತರ
ಮೆನುತುಂ ಬಗೆವುತ್ತಮಿರ್ದೆನಿರ್ಪನ್ನೆವರಂ      ೧೨೮
ವ|| ಆಗಳೊರ್ವಳತಿಸಂಭ್ರಮಂಬೆರಸು ದೌವಾರಿಕೆ ಬಂದು ಪೊಡಮಟ್ಟು ರಾಜಪುತ್ರಿ ನೀನಸ್ವಸ್ಥಶರೀರಿಣಿಯಾಗಿರ್ದುದಂ ಪರಿಜನದಿಂ ಕೇಳ್ದು ಮಹಾದೇವಿಯರ್ ನಿನ್ನಲ್ಲಿಗೆ ಬಿಜಯಂ ಗೆಯ್ದಪರೆಂಬುದಂ ಕಪಿಂಜಲಂ ಕೇಳ್ದು ನೆರವಿ ಕವಿತರ್ಪುದೆಂದಂಜಿ ಬೇಗಮೆೞ್ದು
ತಡೆದಿರಬಾರದು ನೇಸೞ್
ಪಡುತಂದುದು ಪೊೞ್ತು ಪೋಯ್ತು ಪೋದಪೆನೆಂತಾ
ದೊಡಮೆನ್ನ ಕೆಳಯನಸುವಂ
ಪಿಡಿವುದು ಸೆಱಗೊಡ್ಡಿ ಬೇಡಿದೆಂ ಮೃಗನಯನೇ          ೧೨೯
ವ|| ಎಂದು ನುಡಿದು ಮಱುಮಾತುಗುಡಲವಸರಮಿಲ್ಲದಿರೆ ಮದೀಯಾಂಬಿಕೆಯ ಮುಂದೆ ಪರಿತರ್ಪ ದೌವಾರಿಕೆಯರಿಂ ಸಹವಾಸಿಗಳಿಂ ಚಾಮರದಡಪದ ಕನ್ನಡಿಯ ಪರಿಚಾರಿಕೆಯರಿಂ ಕೂಡೆ ಸಂದಣಿಸಿದ ಬಾಗಿಲೊಳೆಂತಾನುಂ ನುಸುಳ್ದು ಪೋದನನ್ನೆಗಮಿತ್ತಲ್
ದೀನಾಸ್ಯೆ ಜನನಿ ಬಂದೆನಿ
ತಾನುಂ ಪೊೞರ್ದು ಮನೆಗೆ ಪೋದಳ್ ಗಡ ತಾ
ನೇನೆಂದಳದೇಗೆಯ್ದಳ
ದೇನಾಯ್ತೆಂದಱಯೆನಾಗಳೆರ್ದೆಗೆಟ್ಟವಳೆಂ     ೧೩೦
ನಾನು ಕೇಳಿ ಸುಖವೆಂಬ ಅಮೃತ ಸಮುದ್ರದಲ್ಲಿ ಮುಳುಗಿದವಳಂತೆಯೂ, ಪರಸ್ಪರ ಸಮಾಗಮದಿಂದ ಒದಗಿ ಮಿಗಿಲಾದ ಪ್ರಣಯವನ್ನು ಪಡೆದವಳಂತೆಯೂ, ಅತಿಶಯವಾದ ಆನಂದಸಮೂಹವನ್ನು ಅನುಭವಿಸುತ್ತಿರುವವಳಂತೆಯೂ, ಎಲ್ಲ ಮನೋರಥಗಳೂ ಒಟ್ಟಿಗೆ ಕೈಗೂಡಿದವಳಂತೆಯೂ ಆದೆನು. ವ|| ಹೀಗೆ ಇಂದ್ರಿಯಗಳಿಂದ ಅನುಭವಿಸಲಾರದಷ್ಟು ಸುಖದ ಪರಾಕಾಷ್ಠೆಯನ್ನು ಪಡೆದು, ಲಜ್ಜೆಯಿಂದ ಕೂಡಿದ ಪ್ರೀತಿಯಿಂದ ಸ್ವಲ್ಪಕಾಲ ತಲೆಯನ್ನು ಬಗ್ಗಿಸಿಕೊಂಡಿರಲಾಗಿ ರೆಪ್ಪೆಯನ್ನೂ ಕೆನ್ನೆಯನ್ನೂ ಮುಟ್ಟದೆ, ಒಂದರ ಹಿಂದೆ ಒಂದು ದಟ್ಟವಾಗಿ ಗಳಗಳನೆ ಸುರಿಯುತ್ತಿರುವ ಆನಂದಬಾಷ್ಟದ ಹನಿಗಳು ನನ್ನ ನಿರತಿಶಯವಾದ ಹರ್ಷವನ್ನು ಪ್ರಕಟಪಡಿಸುತ್ತಿರಲಾಗಿ ನನ್ನಲ್ಲಿ ಹೀಗೆ ಆಲೋಚಿಸಿದೆನು. ೧೨೭. ಅದೃಷ್ಟವಿಶೇಷದಿಂದ ಮನ್ಮಥನು ನನಗೆ ಮಾಡಿದಂತೆಯೆ ನನ್ನ ಇನಿಯನಿಗೂ ವಿರಹ ಸಂತಾಪವನ್ನುಂಟುಮಾಡಿ ಒಂದು ಬಗೆಯಿಂದ ನನಗೆ ಸಹಾಯಕತ್ವವನ್ನೇ ಈಗ ತೋರ್ಪಡಿಸಿದ್ದಾನೆ. ನನಗಿಂತ ಮೊದಲು ಅವನೇ ಇಷ್ಟೊಂದು ವಿರಹವ್ಯಥೆಗೆ ಒಳಗಾಗುವಂತೆ ಮಾಡಿರಬೇಕಾದರೆ, ಆ ಕಾಮನನ್ನು ಬಿಟ್ಟು ನನಗೆ ಬೇರೆ ಬಂಧುಗಳು ಯಾರು? ಸಹಾಯಕರು ಯಾರು? ಉಪಕಾರ ಮಾಡುವವರು ತಾನೆ ಯಾರಿದ್ದಾರೆ? ೧೨೮. ಈ ಕಪಿಂಜಲಮುನಿಯ ಬಾಯಿಂದ ಸುಳ್ಳುಮಾತೆಂಬುದು ಕನಸಿನಲ್ಲೂ ಹೊರಡುವುದಿಲ್ಲ. ಅದರಿಂದ ಈಗ ಇವನಿಗೆ ಏನು ಉತ್ತರವನ್ನು ಕೊಡಲಿ ಎಂದು ಆಲೋಚಿಸುತ್ತ ಇರುವಷ್ಟರಲ್ಲಿ, ವ|| ಆಗ ಬಾಗಿಲು ಕಾಯುವವಳೊಬ್ಬಳು ಬಹಳ ಸಡಗರದಿಂದ ಬಂದು ನಮಸ್ಕರಿಸಿ, “ದೊರೆಯ ಮಗಳೆ, ನಿನ್ನ ದೇಹಾರೋಗ್ಯವು ಚೆನ್ನಾಗಿಲ್ಲವೆಂಬುದನ್ನು ಪರಿಜನರಿಂದ ಕೇಳಿ ಮಹಾರಾಣಿಯವರು ನಿನ್ನಲ್ಲಿಗೆ ದಯಮಾಡಿಸುತ್ತಿದ್ದಾರೆ” ಎಂದು ಹೇಳಿದಳು, ಕಪಿಂಜಲನು ಇದನ್ನು ಕೇಳಿಗುಂಪು ಮುತ್ತಿಕೊಳ್ಳುವುದೆಂದು ಹೆದರಿ ಬೇಗನೆ ಎದ್ದು, ೧೨೯. “ಎಲೈ ಮೃಗನಯನೆ, ನಾನು ಇನ್ನು ತಡಮಾಡಬಾರದು. ಸೂರ್ಯನಾಗಲೇ ಮುಳುಗುವುದರಲ್ಲಿದ್ದಾನೆ. ಬಹಳ ಹೊತ್ತಾಯಿತು. ಹೋಗಿಬರುತ್ತೇನೆ. ಹೇಗಾದರೂ ಮಾಡಿ ನನ್ನ ಗೆಳೆಯನ ಜೀವವನ್ನು ಉಳಿಸಮ್ಮ. ನಿನ್ನನ್ನು ಸೆರಗೊಡ್ಡಿ ಬೇಡಿಕೊಳ್ಳುತ್ತೇನೆ. ವ|| ಎಂದು ಹೇಳಿ ನನಗೆ ಪ್ರತ್ಯುತ್ತರವನ್ನು ಕೊಡಲು ಅವಕಾಶವನ್ನೇ ಕೊಡದೆ ನನ್ನ ತಾಯಿಯ ಮುಂದೆ ಬರುತ್ತಿರುವ, ಬಾಗಿಲುಕಾಯುವ ಹೆಂಗಸರಿಂದಲೂ, ಪರಿಜನರಿಂದಲೂ, ಚಾಮರದ, ಸಂಚಿನ, ಕನ್ನಡಿಯ ಊಳಿಗ ಮಾಡುವ ಹೆಂಗಸರಿಂದಲೂ ತುಂಬಿಹೋಗಿದ್ದ ಬಾಗಿಲಿನಿಂದ ಹೇಗೋ ನುಣುಚಿಕೊಂಡು ಹೊರಟುಹೋದನು. ಅಷ್ಟರಲ್ಲಿ ಈ ಕಡೆ, ೧೩೦. ನನ್ನ ಅನಾರೋಗ್ಯದ ಚಿಂತೆಯಿಂದ ಬಾಡಿದ ಮುಖವುಳ್ಳ ನನ್ನ ತಾಯಿಯು ಬಂದು ಎಷ್ಟೋ ಹೊತ್ತು
ವ|| ಅನ್ನೆಗಮಿತ್ತಲಂಭೋನೀಜೀವಿತೇಶ್ವರನಸ್ತಂಗತನಪ್ಪುದುಂ ಪಾತಾಳಪಂಕಕಲುಷಿತ ಮಹಾಪ್ರಳಯಜಲಗಳ್ ಮೇರೆದಪ್ಪಿ ಕವಿದು ಭುವನಂಗಳೆಲ್ಲಮನೊಳಕೆಯ್ಯಲುಕ್ಕಿ ದುವೆಂಬಂತಿಡಿದಡರೆಗೊಂಡು ಕೞ್ತಲೆ ಕವಿಯೆ ಕಿಂಕರ್ತವ್ಯತಾಮೂಢೆಯೆನಾಗಿ ತರಳಿಕೆಯನಿಂತೆಂದೆಂ
ಮನಮುಮಖಿಳೇಂದ್ರಿಯಂಗಳು
ಮಿನಿಸಪ್ಪೊಡಮೆನ್ನವಲ್ಲಮೇಗೆಯ್ವೆನೊ ಪೇ
ೞೆನಗೀಗಳಾ ಕಪಿಂಜಲ
ಮುನಿ ನಿನ್ನಯ ಮುಂದೆ ನುಡಿದು ಪೋದುದನಱಯಾ     ೧೩೧
ವ|| ಎಂದು ತಾನಿತರಕನ್ಯಕೆಯಂತೆ ನಾಣ್ಗೆಟ್ಟು ಸೈರಣೆಯಂ ಬಿಟ್ಟು ವಿನಯಮನೊಕ್ಕು ಜನಾಪವಾದಮಂ ಮಿಕ್ಕು ನಿಜಾಚಾರಮಂ ಮದು ಶೀಲಮಂ ತೊದು ಕುಲಕ್ರಮಮಂ ಪಾಲಿಸದೆ ರಾಗಾಂಧೆಯೆನಾಗಿ
ಗುರುಜನಮೀಯದೆಯುಂ ಮು
ನ್ನೆರೆವಾತನನೆಯ್ದಿಯೈದೆಯಪ್ಪೊಡೆ ದೋಷಂ
ಪರಿಭಾವಿಸಲೆನಗಿನ್ನದ
ಪರಿಹಾರ್ಯಮೆನಿಪ್ಪುದೊಂದು ಮರಣಂ ಶರಣಂ         ೧೩೨
ಮನೆಗೆ ಬರಲ್ ಕಪಿಂಜಲಮಹಾಮುನಿಗಂ ಮಱುಮಾತನಿತ್ತೆನಿ
ಲ್ಲೆನಗದಱಂದಮಿಂ ಪ್ರಣಯಭಂಗಮದಾವುದೊ ಕೆಟ್ಟೆನತ್ತಲೋ
ಪನುಮಿದನಿಂತೆ ಕೇಳ್ದೊಡೆ ನಿರಾಶೆಯೊಳಕ್ಕಟ ಸಾಗಮಂತಱಂ
ಮುನಿವಧದೋಷಮಾವ ತೆಱದಿಂ ಕಳೆಗುಂ ಕಮಲಾಯತೇಕ್ಷಣ             ೧೩೩
ವ|| ಎಂದು ನುಡಿಯುತ್ತಮಿರ್ಪನ್ನೆಗಂ
ಮುಳಿದು ತಿಮಿರೇಭಕುಂಭ
ಸ್ಥಳಮಂ ಶಶಿಸಿಂಹಮೊತ್ತಿ ಸೀಳಲ್ ಮುಕ್ತಾ
ವಳಿ ಮೇಗೆ ನೆಗೆದುವೆನೆ ಕ
ಣಳಿಸಿದುವತಿವಿಮಲತರಳತಾರಾನೀಕಂ       ೧೩೪
ಕುಳಿತಿದ್ದು, ತನ್ನ ಮನೆಗೆ ಹೊರಟುಹೋದಳು. ಅವಳು ಏನು ಹೇಳಿದಳು? ಏನು ಮಾಡಿದಳು? ಏನು ನಡೆಯಿತು? ಎಂಬುದು ಆಗ ಶೂನ್ಯಹೃದಯಳಾಗಿದ್ದ ನನಗೆ ಗೊತ್ತಾಗಲೇ ಇಲ್ಲ. ವ|| ಅಷ್ಟರಲ್ಲಿ ಈ ಕಡೆ ತಾವರೆಗಳಿಗೆ ಪ್ರಾಣಪ್ರಿಯನಾದ ಸೂರ್ಯನು ಮುಳುಗಲಾಗಿ ಪಾತಾಳಲೋಕದ ಕೆಸರಿನಿಂದ ಕದಡಿಹೋದ, ಮಹಾ ಪ್ರಳಯಕಾಲದ ಸಮುದ್ರಗಳು ಎಲ್ಲೆ ಮೀರಿ ಆವರಿಸಿ, ಪ್ರಪಂಚವನ್ನೆಲ್ಲಾ ಆಕ್ರಮಿಸಿಕೊಳ್ಳಲು ಉಕ್ಕಿಬರುತ್ತಿವೆ ಎಂಬಂತೆವ್ಯಾಪಿಸಿ ಮೇಲೇರಿ ಕತ್ತಲೆಯು ಕವಿಯಲಾಗಿ ನಾನು ಏನು ಮಾಡಬೇಕೆಂದು ದಿಕ್ಕುತೋಚದವಳಾಗಿ ತರಳಿಕೆಯನ್ನು ಕುರಿತು ಹೀಗೆ ಹೇಳಿದೆನು. ೧೩೧. “ನನ್ನ ಮನಸ್ಸೂ ಎಲ್ಲಾ ಇಂದ್ರಿಯಗಳೂ ಈಗ ಸ್ವಲ್ಪವೂ ನನ್ನ ಸ್ವಾನದಲ್ಲಿಲ್ಲ. ನಾನೀಗ ಏನು ಮಾಡಲಿ ನೀನೇ ಹೇಳು. ಕಪಿಂಜಲಮುನಿಯು ನಿನ್ನ ಎದುರಿನಲ್ಲೇ ಹೇಳಿಹೋಗಿರುವುದು ನಿನಗೆ ಗೊತ್ತೇ ಇದೆಯಲ್ಲ.” ವ|| ಹೀಗೆ ನಾನು ನಾಡಾಡಿ ಹುಡುಗಿಯಂತೆ ನಾಚಿಕೆಯನ್ನು ಬಿಟ್ಟು, ವಿನಯವನ್ನು ದೂರಮಾಡಿ, ಜನಾಪವಾದವನ್ನು ದೂರೀಕರಿಸಿ, ನಮ್ಮ ಸಂಪ್ರದಾಯವನ್ನು ಮರೆತು, ಶೀಲವನ್ನು ಬಿಟ್ಟು, ಕುಲಪದ್ಧತಿಯನ್ನು ಪರಿಪಾಲಿಸದೆ, ಅನುರಾಗದಿಂದ ಕುರುಡಿಯಂತಾಗಿ, ೧೩೨. ಹಿರಿಯರು ಕನ್ಯಾದಾನ ಮಾಡುವುದಕ್ಕೆ ಮೊದಲೇ ಪ್ರಿಯಕರನನ್ನು ಸೇರಿ, ಮದುವೆ ಮಾಡಿಕೊಂಡರೆ ಅಧರ್ಮವುಂಟಾಗುತ್ತದೆ. ನನಗಂತೂ ಗುರುಹಿರಿಯರನ್ನು ಮೀರುವುದಕ್ಕೆ ಸಾಧ್ಯವೇ ಆಗುವುದಿಲ್ಲ. ಆದುದರಿಂದ ಇನ್ನು ನನಗೆ ಮರಣವೇ ಗತಿ. ೧೩೩. ಕಪಿಂಜಲಮಹರ್ಷಿಯು ತಾನಾಗಿಯೇ ಮನೆಗೆ ಬಂದರೆ ಅವನಿಗೆ ನಾನು ಪ್ರತ್ಯುತ್ತರವನ್ನೇ ಕೊಡಲಿಲ್ಲ. ಅದಕ್ಕಿಂತಲೂ ಬೇರೆ ಪ್ರೀತಿಭಂಗವಿದೆಯೇ? ಆ ಕಡೆ ನನ್ನ ಇನಿಯನು ಈ ರೀತಿ ನಾನು ಮಾಡಿದ್ದನ್ನು ಹೀಗೆಯೆ ಕೇಳಿದರೆ, ನಿರಾಶೆಯಿಂದ ಪ್ರಾಣಬಿಡುತ್ತಾನೆ. “ಎಲೈ ಕಮಲದಂತೆ ವಿಶಾಲವಾದ ಕಣ್ಣುಳ್ಳವಳೆ, ಇದರಿಂದ ಉಂಟಾದ ಮುನಿಹತ್ಯಾದೋಷವನ್ನು ಹೇಗೆ ನಾನು ಪರಿಹರಿಸಿಕೊಳ್ಳಲಿ? ಅಂತೂ ನಾನು ಕೆಟ್ಟೆ”. ವ|| ಎಂದು ಮಾತನಾಡುತ್ತಿರಲಾಗಿ, ೧೩೪. ಕತ್ತಲೆಯೆಂಬ ಆನೆಯ ಕುಂಭಸ್ಥಳವನ್ನು ಚಂದ್ರನೆಂಬ ಸಿಂಹವು ಅಮುಕಿ ಸೀಳಲಾಗಿ ಅಲ್ಲಿದ್ದ ಮುತ್ತುಗಳು ಮೇಲಕ್ಕೆ ಸಿಡಿಯುತ್ತಿವೆಯೇ ಎಂಬಂತೆ ಬಹಳ


135-157/

ಮಹಾಶ್ವೇತೆಯ ವೃತ್ತಾಂತ [135 to 157]
ಕುಸುಮರಜದಿಂದೆ ಸೊಗಯಿಪ
ವಸಂತವನರಾಜಿಯಂತೆ ಚಂದ್ರೋದಯಮಿ
ನ್ನೆಸೆದಪುದೆನೆ ನಸುವೆಳಗಿಂ
ಮಸಗಿದುದಿನಿಸಿಂದ್ರದಿಗ್ವಧೂಮುಖಬಿಂಬಂ    ೧೩೫
ವ|| ತದನಂತರಂ
ಇಳೆಯಂ ನೋಡಲ್ಕೆ ರಸಾ
ತಳದಿಂ ಪೊಱಮಡುವ ನಾಗರಾಜನ ಪೆಡೆಯೊಳ್
ಪೊಳೆವರುಣಕಿರಣಮಣಿಮಂ
ಡಳದಂದದಿನೆಸೆದುದಿಂದುಮಂಡಳಮಾಗಳ್             ೧೩೬
ಪುರುಡಿಂ ಕಾಯ್ದೊದೆಯಲ್ಕೆ ರೋಹಿಣಿಯ ಪಾದಾಲಕ್ತಕಂ ಮೆಯ್ಯೊಳಾ
ವರಿಸಿತ್ತೊ ವಿಕಟಾಬ್ದಿವಿದ್ರುಮಮಯೂಖಂ ತಳ್ತುದೋ ಪೂರ್ವಭೂ
ಧರಸಿಂಹಂ ಪೊಯೆ ನೊಂದುದೋ ಹರಿಣನೆಂಬಂತಾಗಳತ್ಯಂತ ಸುಂ
ದರಮಾಗಿರ್ದುದು ಕಣ್ಗೆ ರಕ್ತರುಚಿಯಂ ಬಿಂಬಂ ಸುಧಾಸೂತಿಯಾ           ೧೩೭
ವ|| ಅಂತಭಿನವೋದಯ ರಾಗರಂಜಿತನಪ್ಪ ರಜನಿಕರನಂ ನೋಡಲೊಡಮತ್ಯುಜ್ವಲ ಮದನಾನಲ ಜ್ವಾಲಾಕಲಾಪೆಯಾಗಿಯುಮಂಧಕಾರ ಹೃದಯೆಯೆನೆನ್ನಳಿಂತೆಂದೆಂ
ಇತ್ತ ವಸಂತನಿತ್ತ ಮಲಯಾನಲನಿತ್ತ ಮಧುವ್ರತಾಳಿ ಮ
ತ್ತಿತ್ತ ಮದೋತ್ಕ ಕೋಕಿಲಕದಂಬಕವೆಯ್ದೆ ವಿಜೃಂಭಿಸಿತ್ತು ತಾ
ನಿತ್ತಲಡರ್ದು ಚಂದ್ರಹತಕಂ ತಲೆದೋಱದನೋವೊ ಕೆಟ್ಟೆನೀ
ಚಿತ್ತಜತಾಪವಗ್ಗಲಿಸಿದಪ್ಪುದು ಮದ್ಧ ದಯಾಂತರಾಳದೊಳ್        ೧೩೮
ಉದಯಿಸಲಿಂದು ಚಂದ್ರಹತಕಂ ವಿಷಮಜ್ವರಿತಂಗೆ ಮತ್ತೆ ಕೆಂ
ಡದ ಮೞೆ ಕೊಂಡುದಗ್ಗಲಿಸಿದೈಕಿಲವಂಗೆ ಹಿಮಪ್ರಪಾತಮಾ
ದುದು ಪಿರಿದಪ್ಪ ನಂಜು ಪುಗುಳುರ್ಬಿದವಂಗಸಿತಾಹಿದಂಶಮಾ
ದುದು ದಿಟವೆಂದು ತಲ್ಲಣದಿನಾಗಳೆ ಬೋಂಕನೆ ಮೂರ್ಛೆವೋಪುದುಂ      ೧೩೯
ಸ್ವಚ್ಛವಾದ ಮಿರುಗುವ ನಕ್ಷತ್ರಪುಂಜವು ಕಂಗೊಳಿಸಿತು. ೧೩೫. ಹೂವುಗಳ ಪರಾಗದಿಂದ ಸುಂದರವಾಗಿ ಕಾಣುವ ಅರಣ್ಯಪಂಕ್ತಿಯಂತೆ ಪೂರ್ವದಿಕ್ಕೆಂಬ ರಮಣಿಯ ಮುಖವು ಉದಯಿಸಲಿರುವ ಚಂದ್ರನ ನಸುಬೆಳಕಿನಿಂದ ರಂಜಿಸಿತು. ವ|| ಬಳಿಕ, ೧೩೬. ಆಗತಾನೆ ಹುಟ್ಟಿದ ಚಂದ್ರಮಂಡಲವು ಭೂಮಿಯನ್ನು ನೋಡಬೇಕೆಂಬ ಕುತೂಹಲದಿಂದ ಪಾತಾಳಲೋಕದಿಂದ ಮೇಲಕ್ಕೆ ಬಂದ ಆದಿಶೇಷನ ಹೆಡೆಯಲ್ಲಿ ಹೊಳೆಯುವ ಕೆಂಪುಕಾಂತಿಯಿಂದ ಕೂಡಿಕೊಂಡಿರುವ ರತ್ನಗಳ ವರ್ತುಲದಂತೆ ಶೋಭಿಸಿತು. ೧೩೭. ಪ್ರಣಯಕಲಹದಲ್ಲಿ ಅಸೂಯೆಯಿಂದ ಕೋಪಿಸಿಕೊಂಡು ರೋಹಿಣಿಯು ಒದೆಯಲಾಗಿ ಅವಳ ಕಾಲಿನ ಅರಗಿನ ರಸವು ಶರೀರದಲ್ಲೆಲ್ಲಾ ಲೇಪಿಸಿಕೊಂಡಿರುವಂತೆಯೂ, ಅಗಾಧವಾದ ಸಮುದ್ರದ ಹವಳಗಳ ಕಾಂತಿಯು ಹರಡಿಕೊಂಡಿರುವಂತೆಯೂ, ಪೂರ್ವಪರ್ವತವೆಂಬ ಸಿಂಹವು ಹೊಡೆಯಲಾಗಿ ಚಂದ್ರಮಂಡಳದಲ್ಲಿದ್ದ ಜಿಂಕೆಯ ಶರೀರದಿಂದ ಹೊರಹೊಮ್ಮಿದ ರಕ್ತದಿಂದ ನೆನೆದಿದೆಯೋ ಎಂಬಂತೆ ಚಂದ್ರಬಿಂಬವು ಕೆಂಪುಕಾಂತಿಯಿಂದ ಕಣ್ಣಿಗೆ ಸುಂದರವಾಗಿ ಕಂಡಿತು. ವ|| ಹೀಗೆ ಹೊಸದಾದ ಉದಯರಾಗದಿಂದ ಕೆಂಪಾದ ಚಂದ್ರನನ್ನು ನೋಡಿದ ಕೂಡಲೆ ಅತಿಯಾಗಿ ಉರಿಯುತ್ತಿರುವ ಕಾಮಾಗ್ನಿ ಜ್ವಾಲೆಯ ಸಮೂಹದಿಂದ ಕೂಡಿದವಳಾಗಿದ್ದರೂ ಅಂಧಕಾರಮಯವಾದ ಹೃದಯವುಳ್ಳವಳಾಗಿ ನನ್ನಲ್ಲೇ ಹೀಗೆ ಆಲೋಚಿಸಿದೆನು. ಟಿ. ಬೆಂಕಿ ಉರಿಯುವ ಸ್ಥಳವು ಅಂಧಕಾರವಾದುದು ಹೇಗೆ? ಎಂಬ ವಿರೋಧವು ಅಂಧಕಾರವೆಂಬ ಪದಕ್ಕೆ ಏನೂ ತೋಚದ ಎಂಬ ಅರ್ಥ ಹೇಳುವುದರಿಂದ ಪರಿಹಾರವಾಗುತ್ತದೆ. ೧೩೮. ಈ ಕಡೆ ವಸಂತಋತು, ಈ ಕಡೆ ಮಲಯಮಾರುತ, ಈ ಕಡೆ ದುಂಬಿಗಳ ಗುಂಪು, ಈ ಕಡೆ ಮದವೇರಿ
ಮೈಮರೆತ ಕೋಕಿಲೆಗಳ ಗುಂಪು, ಇವೆಲ್ಲವೂ ಬಹಳವಾಗಿ ಮೆರೆಯುತ್ತಿವೆ. ಸಾಲದುದಕ್ಕೆ ಈ ನೀಚ ಚಂದ್ರನು ಮೇಲಕ್ಕೇರಿ ತಲೆದೋರಿದ್ದಾನೆ. ಅಯ್ಯೋ ಕೆಟ್ಟೆ. ಈ ವಿರಹಸಂತಾಪವು ನನ್ನ ಮನಸ್ಸಿನೊಳಗೆ ಹೆಚ್ಚುತ್ತಿದೆ. ೧೩೯. ಈಗ ನೀಚನಾದ ಚಂದ್ರನು ಹುಟ್ಟಲಾಗಿ ಮೊದಲೆ ವಿಷಮಜ್ವರಪೀಡಿತನಾದವನ ಮೇಲೆ ಕೆಂಡದ ಮಳೆ ಬೇರೆ ಸುರಿದಂತೆಯೂ, ಹೆಚ್ಚಾದ ಶೀತವುಳ್ಳವನ
ವ|| ಆಗಳತಿಸಂಭ್ರಮಂಬೆರಸು ತರಳಿಕೆ ತಂದ ಚಂದನದ ಚರ್ಚೆಗಳಿಂ ಮೆತ್ತಮನೇಕ ಶಿಶಿರೋಪಚಾರಂಗಳಿಂದುಪಚರಿಸಲದಱನೆಂತಾನುಂ ಮೂರ್ಛೆಯಿಂದೆಚ್ಚೆತ್ತು
ಅೞಲಗ್ಗಳಿಸಲ್ ಕಣ್ಣೀರ್
ಗೞಗೞಸಿ ಕಪೋಲಯುಗಳದಿಂ ಪೆರ್ಮೊಲೆಗಾ
ಗಿೞತರ್ಪಿನಮೆನ್ನಂ ಪಿಡಿ
ದೞುತಿರ್ದಳನಿನಿಸು ನೋಡಿದೆಂ ತರಳಿಕೆಯಂ           ೧೪೦
ವ|| ಅಂತು ನೋೞ್ಪುದುಂ ಚಂದನಪಂಕಾರ್ದ್ರಂಗಳಪ್ಪ ಕರಕಮಲಂಗಳಂ ಮುಗಿದು
ಇನಿತಂ ಪ್ರಾರ್ಥಿಪೆನಕ್ಕ ನಿನ್ನನುೞ ನೀಂ ಲಜ್ಜಾಭರಾವೇಶಮಂ
ನಿನಗೀ ತಂದೆಯ ತಾಯೊಳಪ್ಪ ಭಯಮೇಕೇೞ್ ಪೋಪಮಾನಾ ನಿ
ನ್ನೆನಿತಂ ನೋಡುತಮಿರ್ಪೆ ನೀನಕರುಣಂ ಮೇಣ್ ಪೋಗು ನೀನೆಂದು ಪೇೞ್
ಮನದಿಂ ಮುನ್ನಮೆ ಪೋಗಿ ನಿನ್ನಿನಿಯನಂ ತಂದಪ್ಪೆನಬ್ಜಾನನೇ             ೧೪೧
ವ|| ಎಂದು ತರಳಿಕೆ ನುಡಿಯೆ
ಇದನೇನೆಂದಪ್ಪೆ ನಾಣೇಂ ಗುರುಗಳುಮೆನಗಿನ್ನೇಕೆ ಪೇೞ್ ಮೃತ್ಯುವೋಲ್ ಮೂ
ಡಿದನಲ್ತೇ ಚಂದ್ರನುಂ ತಾನಿರದೆ ಕರುಣದಿಂದೊಯ್ವೊಡೇಳ್ ಪೋಪಮೀ ದೇ
ಹದೊಳಿಂದೀ ಪ್ರಾಣಮುಳ್ಳನ್ನೆಗಮೆ ತಡೆಯದಾತ್ಮೇಶನಂ ಕಾಣ್ಬೆನೋ ಪು
ಣ್ಯದಿನೆಂದಾಂ ಚೇ,ಟೆಗೆಟ್ಟಂದವಳನೆ ಪಿಡಿದಲ್ಲಿಂದಮೆಂತಾನುಮೆೞ್ದಂ       ೧೪೨
ವ|| ಅಂತೇೞಲೊಡನೆ
ಬಿದಿ ಮತ್ತೇನನಿದಂ ತೋ
ಱದಪನೊ ಪಾತಕಿಗೆನುತ್ತೆ ಭಯಮಂ ಚಿತ್ತ
ಕ್ಕೊದವಿಸಿ ಬಲಗಣ್ ಕೆತ್ತಲ್
ಮೊದಲಿಕ್ಕಿತು ದುರ್ನಿಮಿತ್ತಸೂಚಕಮಾರ್ಗಳ್           ೧೪೩
ಅದನೇವೇೞೆ ನನಂತರಂ ತ್ರಿಭವನಪ್ರಾಸಾದರಮ್ಯಪ್ರಣಾ
ಳದವೋಲ್ ಕಣ್ಗೆಸೆವಿಂದುಮಂಡಲದಿನೇಂ ಗಂಗಾಪ್ರವಾಹಂಗಳು
ಣ್ಮಿದುವೋ ಚಂದನವಾರಿಪೂರಮಿೞದತ್ತೋ ಕ್ಷೀರವಾರಾಶಿ ಪೊ
ಣ್ಮಿದುದೋ ಪೇೞೆನೆ ಲೋಕದೊಳ್ ಕವಿದು ಪರ್ವಿತ್ತಂದು ಚಂದಾತಪಂ    ೧೪೪
ಮೇಲೆ ಮಂಜು ಸುರಿದಂತೆಯೂ, ದೊಡ್ಡದಾದ ವಿಷದ ಗುಳ್ಳೆಯೆದ್ದವನಿಗೆ ಹಾವು ಕಚ್ಚಿದಂತೆಯೂ ನಿಜವಾಗಿ ಆದಂತಾಯಿತು ಎಂದು ತಲ್ಲಣಿಸುತ್ತ ನಾನು (ಮಹಾಶ್ವೇತೆ) ಮೂರ್ಛೆ ಹೋಗಲಾಗಿ, ವ|| ಆಗ ಬಹಳ ಚುರುಕಿನಿಂದ ಹೋಗಿ ತರಳಿಕೆ ತಂದ ಶ್ರೀಗಂಧಲೇಪನಗಳಿಂದಲೂ ಮತ್ತು ಅನೇಕ ಶೈತ್ಯೋಪಚಾರಗಳಿಂದಲೂ ಚಿಕಿತ್ಸೆ ನಡೆಯಲು ಅದರಿಂದ ಹೇಗೋ ಮೂರ್ಛೆಯಿಂದ ಎಚ್ಚೆತ್ತು ೧೪೦. ಮನಸ್ಸಿನ ವಿಷಾದವು ಹೆಚ್ಚಲಾಗಿ, ಕಣ್ಣೀರು ಗಳಗಳನೆ ಕೆನ್ನೆಗಳ ಮೇಲಿಂದ ಕುಚಗಳ ಮೇಲೆ ಇಳಿಯುತ್ತಿರಲಾಗಿ ನನ್ನನ್ನು ಹಿಡಿದುಕೊಂಡು ಅಳುತ್ತಿರುವ ತರಳಿಕೆಯನ್ನು ನೋಡಿದೆನು. ವ|| ಹಾಗೆ ನೋಡಲಾಗಿ ನನ್ನ ಶರೀರಕ್ಕೆ ಶ್ರೀಗಂಧವನ್ನು ಲೇಪನ ಮಾಡಿದ್ದರಿಂದ ಇನ್ನೂ ಒದ್ದೆಯಾಗಿರುವ ಕೈಗಳನ್ನು ಮುಗಿದು ೧೪೧. “ಅಕ್ಕ! ನಿನ್ನನ್ನು ಇಷ್ಟು ಮಾತ್ರ ಬೇಡಿಕೊಳ್ಳುತ್ತೇನೆ. ನೀನು ಅತ್ಯಕ ನಾಚಿಕೆಯನ್ನು ಬಿಟ್ಟುಬಿಡು. ನಿನಗೆ ಈ ತಂದೆ ತಾಯಿಗಳ ಭಯವಿನ್ನೇಕೆ? ಏಳು ಹೋಗೋಣ, ನಾನು ನೋಡಲಾರೆ ಇನ್ನೆಷ್ಟು ಹೊತ್ತು ಅವನ ಮೇಲೆ ಕನಿಕರವಿಲ್ಲದೆ ಹೀಗೆ ಸುಮ್ಮನೆ ನೋಡುತ್ತಿರುತ್ತೀಯೆ? ಎಲೈ ಕಮಲಮುಖಿ, ಅಥವಾ ನೀನು ಹೋಗಿ ಬಾ ಎಂದು ನನಗೆ ಹೇಳು. ನಾನು ಮನಸ್ಸಿಗಿಂತಲೂ ಮೊದಲೆ ಹೋಗಿ ನಿನ್ನ ನಲ್ಲನನ್ನು ಕರೆತರುತ್ತೇನೆ. ವ|| ಎಂದು ತರಳಿಕೆಯು ಹೇಳಲಾಗಿ ೧೪೨. ಇದೇನು ಹೇಳುತ್ತೀಯೆ? ನಾಚಿಕೆಯೇತಕ್ಕೆ? ಇನ್ನು ಹಿರಿಯರನ್ನು ಕಟ್ಟಿಕೊಂಡೇನು? ಹೇಳು. ಮೃತ್ಯುವಿನಂತೆ ಈ ಚಂದ್ರನೂ ಉದಯಿಸಿಬಿಟ್ಟಿದ್ದಾನೆ. ನೀನು ವಿಳಂಬಮಾಡದೆ ಕರುಣೆಯಿಂದ ನನ್ನನ್ನು ಕರೆದುಕೊಂಡು ಹೋಗುವುದಾದರೆ ಏಳು ಹೋಗೋಣ. ಇಂದು ನನ್ನ ದೇಹದಲ್ಲಿ ಪ್ರಾಣವಿರುವುದರೊಳಗಾಗಿ ಪುಣ್ಯದಿಂದ ಪ್ರಾಣಕಾಂತನನ್ನು ನೋಡಲಾಗುತ್ತದೆಯೊ ಇಲ್ಲವೊ ಕಾಣೆನಲ್ಲ! ಎಂದು ಚಲನಶಕ್ತಿಗುಂದಿ ಅವಳನ್ನೇ ಹಿಡಿದುಕೊಂಡು ಅಲ್ಲಿಂದ ಹೇಗೋ ಎದ್ದೆನು. ವ|| ಹಾಗೆ ಏಳಲಾಗಿ ಕೂಡಲೆ ೧೪೩. ಆಗ ನನ್ನ ಬಲಗಣ್ಣು ಹಾರಲು ಮೊದಲಿಕ್ಕಿತು. ಅದು ಅಪಶಕುನವಾದುದರಿಂದ ವಿಯು ಈ ಪಾಪಿಷ್ಠಳಿಗೆ ಮತ್ತಾವ ಅನಿಷ್ಠವನ್ನುಂಟುಮಾಡುತ್ತಾನೋ ಎಂಬ ಭಯವು ನನ್ನ ಮನಸ್ಸಿನಲ್ಲುಂಟಾಯಿತು. ೧೪೪. ಬಳಿಕ ಮೂರುಲೋಕವೆಂಬ ಉಪ್ಪರಿಗೆಮನೆಯ
ವ|| ಅಂತು ಪರ್ವಿದ ಬೆಳ್ದಿಂಗಳೊಳಖಿಳಜನಮೆಲ್ಲಂ ಶ್ವೇತದ್ವೀಪದೊಳಿರ್ದಂತಿರಲಾ ರಾತ್ರಿಯೊಳ್ ಮದನವಿಹ್ವಲತೆಯಿಂ ಮೂರ್ಛೆವೋದೆನ್ನನೆಚ್ಚಱಸಲೆಂದು ನೊಸಲೊಳಿಕ್ಕಿದ ಮಂದವಪ್ಪ ಚಂದನದಣ್ಪಿನಿಂ ಪತ್ತಿ ಪಗಿಲ್ತು ಬೆಳ್ಕರಿಸಿದಳಕನಿಕರಮುಂ ಮುನ್ನಮೆ ಕೊರಳೊಳಿಕ್ಕಿರ್ದಕ್ಷಾವಳಿಯುಂ ಕಿವಿಯೊಳಿಕ್ಕಿರ್ದ ಪಾರಿಜಾತಕುಸುಮಮಂಜರಿಯುಂ ಪದ್ಮರಾಗಮಣಿಕಿರಣದಂತಿರ್ದ ರಕ್ತಾಂಶಮುಮೆನ್ನೊಳಳವಡೆ ಗೃಹೀತ ವಿವಿಧ ಕುಸುಮ ತಾಂಬೂಲರಾಶಿಯುಮಪ್ಪ ತರಳಿಕೆವೆರಸು ಮದೀಯ ಪರಿಚಿತ ಪರಿಜನಮುಮಱಯದಂತು ಕರುಮಾಡದಿಂದವನಿತಳಕ್ಕವತರಿಸಿ
ಶ್ರವಣನತ ಪಾರಿಜಾತ
ಸ್ತವಕೋದ್ಗತ ಪರಿಮಳಕ್ಕೆ ನಂದನಭೃಂಗೀ
ನಿವಹಂ ಕವಿದೆನ್ನ ಮುಸುಂ
ಕುವಿನಂ ಪೊಱಮಟ್ಟೆನಾಗಳತಿಸಂಭ್ರಮದಿಂ     ೧೪೫
ವ|| ಅಂತು ತರಳಿಕೆವೆರಸು ಪ್ರಮದವನಪಕ್ಷದ್ವಾರದಿಂ ಪೊಱಮಟ್ಟು ಪೋಗುತ್ತುಂ ಪರಿಜನವಿರಹಿತೆಯೆನೆ ನ್ನೊಳಿಂತೆಂದೆಂ
ಸರಭಸವಾಗಳೇಱಸಿದ ಬಿಲ್ವೆರಸಂಗಜನೆನ್ನ ಪಕ್ಕದೊಳ್
ಬರುತಿರೆ ಲಜ್ಜೆ ಪಿಂದೆ ನಿಲೆ ಮುಂದೆ ಮದಿಂದ್ರಿಯವರ್ಗಮಾವಗಂ
ಪರಿಯೆ ನಿಶಾಕರಂ ನಿಜಕರೋತ್ಕರದಿಂ ಪಿಡಿದೊಯ್ಯೆ ಬೇಱ ಪೇೞ್
ಪರಿಜನಮೇವುದಿಂ ಮಱಸಿ ಪೋಪೆನಗಿಂತುಟೆ ದಲ್ ಪರಿಗ್ರಹಂ             ೧೪೬
ವ|| ಎಂದೆನ್ನೊಳ್ ಚಿಂತಿಸುತ್ತಂ ತರಳಿಕೆಯನಿಂತೆಂದೆಂ
ಎಂತೀಗಳೆನ್ನನೊಯ್ದಪ
ನಂತೋಪದೆ ಕರಕಚಗ್ರಹಂಗೆಯ್ದು ನಿಶಾ
ಕಾಂತಂ ತಡೆಯದೆ ನಮಗಿದಿ
ರೇಂ ತರ್ಕುಮೆ ಜೀವಿತೇಶನಂ ತರಳಾಕ್ಷೀ     ೧೪೭
ವ|| ಎಂಬುದುಂ ತರಳಿಕೆ ಮುಗುಳ್ನಗೆನಗುತ್ತುಮೆನ್ನನಿಂತೆಂದಳ್
ಮೇಲಿರುವ ನೀರು ಹೋರಕ್ಕೆ ಬರಲು ಮಾಡಿರುವ ರಮಣೀಯವಾದ ಗೋಳಾಕಾರದ ಕಂಡಿಯಂತೆ ಶೋಭಿಸುವ ಚಂದ್ರಮಂಡಲದಿಂದ ಗಂಗಾಫ್ರವಾಹಗಳು ಹೊರಹೊಮ್ಮುತ್ತಿವೆಯೋ ಎಂಬಂತೆಯೂ, ಗಂಧೋದಕದ ಪ್ರವಾಹವು ಇಳಿದುಬರುತ್ತಿದೆಯೋ ಎಂಬಂತೆಯೂ ಕ್ಷೀರಸಮುದ್ರವು ಉಕ್ಕುತ್ತಿದೆಯೋ ಎಂಬಂತೆಯೂ ಬೆಳದಿಂಗಳು ಲೋಕದಲ್ಲೆಲ್ಲಾ ಕವಿದು ಹರಡಿತ್ತು. ಅದನ್ನು ಏನು ಹೇಳಲಿ?
ವ|| ಹಾಗೆ ಹರಡಿರುವ ಬೆಳದಿಂಗಳಿನಲ್ಲಿ ಜನರೆಲ್ಲರೂ ಶ್ವೇತದ್ವೀಪದಲ್ಲಿರುವಂತೆ ಕಾಣುತ್ತಿರಲು ಆ ರಾತ್ರಿಯಲ್ಲಿ ವಿರಹವೇದನೆಯ ಕಳವಳದಿಂದ ಮೂರ್ಛೆ ಹೋಗಿದ್ದ ನನ್ನನ್ನು ಎಚ್ಚರಿಸುವುದಕ್ಕಾಗಿ ಹಣೆಗೆ ಬಳಿದಿದ್ದ ದಟ್ಟವಾದ ಬಿಳಿಗಂಧದ ಲೇಪನದಲ್ಲಿ ಸೇರಿ ಅಂಟಿಕೊಂಡು ಬಿಳುಪಾದ ಮುಂಗುರುಳೂ, ಮೊದಲೆ ಕೊರಳಲ್ಲಿ ಹಾಕಿಕೊಂಡಿದ್ದ ಜಪಸರವೂ, ಕಿವಿಯ ಮೇಲೆ ಏರಿಸಿದ್ದ ಪಾರಿಜಾತಕುಸುಮದ ಗೊಂಚಲೂ, ಪದ್ಮರಾಗಮಣಿಯ ಕಿರಣಗಳಂತಿದ್ದ ಕೆಂಪು ಮೇಲುಹೊದಿಕೆಯೂ ನನ್ನಲ್ಲಿ ಅಳವಟ್ಟಿರಲು ನಾನಾ ಬಗೆಯ ಹೂವು ತಾಂಬೂಲಗಳನ್ನು ತೆಗೆದುಕೊಂಡು ಹೊರಟಿರುವ ತರಳಿಕೆಯೊಂದಿಗೆ ಕೂಡಿಕೊಂಡು ನನ್ನ ಪರಿಜನರಾರೂ ಅರಿಯದಂತೆ ಮಹಡಿಯಿಂದ ಭೂಮಿಗೆ ಇಳಿದು ೧೪೫. ನನ್ನ ಕಿವಿಯಲ್ಲಿರುವ ಪಾರಿಜಾತಕುಸುಮದ ಗೊಂಚಲಿನಿಂದ ಹೊರಡುತ್ತಿರುವ ಪರಿಮಳಕ್ಕೆ ಉದ್ಯಾನವನದಲ್ಲಿರುವ ದುಂಬಿಗಳ ಸಮೂಹವು ಆವರಿಸಿ ಮುತ್ತುತ್ತಿರಲಾಗಿ ನಾನು ಬಹಳ ಸಡಗರದಿಂದ ಹೊರಟೆನು. ವ|| ಹಾಗೆ ತರಳಿಕೆಯಿಂದ ಕೂಡಿಕೊಂಡು ಉದ್ಯಾನವನದ ಪಕ್ಕದ ಬಾಗಿಲಿನಿಂದ ಮತ್ತಾವ ಊಳಿಗದವರನ್ನೂ ಕರೆದುಕೊಳ್ಳದೆ ಹೊರಟುಹೋಗುತ್ತಾ ನನ್ನಲ್ಲೇ ಹೀಗೆ ಆಲೋಚಿಸಿದೆನು. ೧೪೬. ಬಹಳ ವೇಗವಾಗಿ ಹೆದೆಯೇರಿಸಿದ ಬಿಲ್ಲಿನಿಂದ ಕೂಡಿಕೊಂಡಿರುವ ಮನ್ಮಥನು ನನ್ನ ಪಕ್ಕದಲ್ಲೇ ಬರುತ್ತಿದ್ದಾನೆ. ನಾಚಿಕೆಯು ನನ್ನ ಹಿಂದೆ ನಿಂತಿದೆ, ಮುಂದೆ ನನ್ನ ಇಂದ್ರಿಯಗಳು ಒಂದೇ ಸಮನೆ ಹೋಗುತ್ತಿವೆ. ಚಂದ್ರನು ತನ್ನ ಕಿರಣಗಳೆಂಬ ಕೈಗಳಿಂದ ಹಿಡಿದು ನಡೆಸಿಕೊಂಡು ಹೋಗುತ್ತಿದ್ದಾನೆ. ಇವರೆಲ್ಲ ನನ್ನ ಪರಿವಾರದವರಂತೆ ಇರುವಾಗ ನನಗೆ ಇನ್ನು ಬೇರೆ ಪರಿಜನರು ಏಕೆ? ಯಾರಿಗೂ ಕಾಣದಂತೆ ಇನಿಯನನ್ನು ಅರಸಿಕೊಂಡು ಹೋಗುವ ನನಗೆ ಇಂತಹುದೇ ಪರಿವಾರ. ವ|| ಎಂದು ನನ್ನಲ್ಲೇ ಆಲೋಚಿಸುತ್ತಾ ತರಳಿಕೆಯನ್ನು ಕುರಿತು ಹೀಗೆ ಹೇಳಿದೆನು. ೧೪೭. “ಎಲೈ ಚಂಚಲಾಕ್ಷಿ, ಈ ಚಂದ್ರನು ಹೇಗೆ ಈಗ ನನ್ನನ್ನು ಎಳೆದುಕೊಂಡು ಹೋಗುತ್ತಿದ್ದಾನೊ ಹಾಗೆಯೆ ನನ್ನ ಪ್ರಾಣಕಾಂತನನ್ನೂ ದಾಕ್ಷಿಣ್ಯವಿಲ್ಲದೆ ಕೈಯನ್ನೂ ಕೂದಲನ್ನೂ ಹಿಡಿದುಕೊಂಡು ತಡಮಾಡದೆ ಕರೆದುಕೊಂಡು ಬಂದು ನಮ್ಮ ಮುಂದೆ ನಿಲ್ಲಿಸುತ್ತಾನೆಯೆ?” ವ|| ಎಂದು ಹೇಳಲು
ಎಲೆ ಮುಗ್ದೆ ಚಂದ್ರಮಂ ಕಾ
ದಲನಂ ತಂದಪನೆ ತಾನೆ ಮುನ್ನಿನ್ನಂ ಕಾ
ಣಲೊಡಂ ಮನ್ಮಥಶರವಿ
ಹ್ವಲಿತನವೋಲ್ ನೋಡ ನೆಗೞುತಿರ್ದಪನಲ್ತೇ           ೧೪೮
ವ|| ಅದೆಂತೆಂದೊಡೆ
ಪ್ರತಿಬಿಂಬವ್ಯಾಜದಿಂ ನಿನ್ನಯ ಕದಪುಗಳಂ ಚುಂಬಿಸುತ್ತಂ ಕಲಾಪಂ
ಚಿತ್ತರತ್ನಾನೀಕಮಂ ಸೋಂಕುತಮೆಸೆವ ಕುಚಾಭೋಗದೊಳ್ ನಿಂದು ಮೇಲ್ವಾ
ಯುತಮುದ್ಯತ್ಕಾಂತಿ ಚಂಚನ್ನಖಗತತನುವೆಂತುಂ ಬಿಡಂ ಪತ್ತಿ ಕಾಲಂ
ಸತಿ ಬೀೞರ್ದಪ್ಪನಿಂತೀತನ ತೆಱನನಿದಂ ಕಾಣೆ ನೀನುತ್ಪಲಾಕ್ಷೀ                       ೧೪೯
ವ|| ಅದಲ್ಲದೆಯುಂ ವಿರಹವಿಹ್ವಲತೆಯಿಂ ಚಂದನಾನುಲಿಪ್ತನಾದಂತೆ ಬೆಳರ್ಪಿನಾವರಿಸಿಯುಂ ಮಾರ್ತೊಳಪ ನೆವದಿಂ ಪಳುಕಿನ ಪಾಸರೆಗಳೊಳ್ ಮೆಯ್ಯನೀಡಾಡಿಯಂ ನೆಯ್ದಿಲ್ಗೊಳಂಗಳೊಳೋಲಾಡಿಯುಮೊಸರ್ವ ಚಂದ್ರಕಾಂತಶಿಲಾತಲಂಗಳೊಳ್ ಕರಂಗಳಿನೆಳವಿಯುಂ ವಿಘಟಿತ ಚಕ್ರವಾಕಂಗಳಪ್ಪ ಕಮಲವನಂಗಳೊಳ್ ಪಾಯ್ದುಮಿಂತು ಪಲತೆಱದೆ ಕೋಟಲೆ ಗೊಳುತಿರ್ದಪನಿಂತಿವು ಮೊದಲಾಗಿ ತತ್ಕಾಲೋಚಿತವಚನಂಗಳಂ ನುಡಿಯುತ್ತಮಿರಲಾಕೆವೆರಸಾ ಪ್ರದೇಶಮನೆಯ್ದಿವರ್ಪಾಗಳ್
ಮೊದಲೊಳೆ ಕೆತ್ತಿದತ್ತು ಬಲಗಣ್ಣೆನಗೇನನೊಡರ್ಚಲಿರ್ದುದೋ
ಬಿದಿಯೆನುತುಂ ಭಯಂಬೆರಸು ಮುನ್ನಮೆ ಶಂಕಿಸುತಿರ್ದೆನೋವೋ ಮ
ತ್ತಿದು ಪೆಱತೇನೆನುತ್ತಮೆರ್ದೆ ಪವ್ವನೆ ಪಾಱಲದೊಂದು ಕೇಳಲಾ
ದುದು ಪುರುಷಪ್ರಲಾಪರುದಿತಸ್ವನಮಾ ಗಹನಾಂತರಾಳದೊಳ್            ೧೫೦
ವ|| ಅದಂತೆಂದೊಡೆ
ಉರಿದೆಂ ಬೆಂದನಿದೇನನಿಂತು ನೆಗೞ್ದೆ  ನಿಸ್ತ್ರಿಂಶ ಪುಷ್ಪಾಸ್ತ್ರ ನಿ
ಷ್ಠುರ ಪೇೞ್ ಪೊಲ್ಲದನೇನನಾಚರಿಸಿದಳ್ ನಿನ್ನೊಳ್ ಮಹಾಶ್ವೇತೆ ಭೀ
ಕರ ದೋಷಾಕರ ಕೂಡಿತೇ ಬಗೆದುದುಂ ಚಂಡಾಳ ತಂಗಾಳಿ ಪೇೞ್
ಪಿರಿದೊಂದುತ್ಸವಮಾಯ್ತೆ ಕೇಡನಱದೈ ಹಾ ಶ್ವೇತಕೇತುವ್ರತೀ     ೧೫೧
ತರಳಿಕೆಯು ಮುಗುಳ್ನಗೆಯನ್ನು ತೋರಿಸುತ್ತಾ ಹೀಗೆಂದಳು. ೧೪೮. “ಅಯ್ಯೊ! ದಡ್ಡೆ, ಚಂದ್ರನು ನಿನ್ನ ಇನಿಯನನ್ನು ಕರೆತರುತ್ತಾನೆಯೆ? ತಾನೆ ಮೊದಲು ನಿನ್ನನ್ನು ಕಂಡಕೂಡಲೆ ಕಾಮನ ಬಾಣಗಳಿಂದ ಕಳವಳಗೊಂಡವನಂತೆ ಆಡುತ್ತಿದ್ದಾನೆ, ನೋಡು! ವ|| ಅದು ಹೇಗೆಂದರೆ. ೧೪೯. ಪ್ರತಿಬಿಂಬದ ನೆಪದಿಂದ ನಿನ್ನ ಕೆನ್ನಗಳಿಗೆ ಮುತ್ತು ಕೊಡುತ್ತಾನೆ. ಸೊಂಟದ ಡಾಬಿನ ರತ್ನಪಂಕ್ತಿಯನ್ನು ಮುಟ್ಟುತ್ತಾನೆ. ಸುಂದರವಾದ ತೋರ ಮೊಲೆಗಳನ್ನು ಮೇಲೇರಿ ಬಂದು ಹಿಡಿಯುತ್ತಾನೆ. ಕಾಂತಿಯನ್ನು ಬೀರುತ್ತಿರುವ ತಳತಳಿಸುವ ಕಾಲುಗುರುಗಳಲ್ಲಿ ಪ್ರತಿಫಲಿಸಿರುವ ದೇಹವುಳ್ಳವನಾದುದರಿಂದ ನಿನ್ನ ಕಾಲುಗಳಿಗೆ ಬಿದ್ದು ಅವುಗಳನ್ನು ಬಿಡದೆ ಹಿಡಿದುಕೊಂಡಿದ್ದಾನೆ ಎಂಬಂತೆ ಕಾಣುತ್ತಿದ್ದಾನೆ. ಎಲೈ ನೈದಿಲೆಯಂತೆ ಕಣ್ಣುಳ್ಳವಳೆ, ಇವನ ಬಗೆ ನಿನಗಿನ್ನೂ ಗೊತ್ತಿಲ್ಲ! ವ|| ಅದಲ್ಲದೆ ವಿರಹಪೀಡೆಯಿಂದಾಗಿ ಶ್ರೀಗಂಧದಿಂದ ಲೇಪನ ಮಾಡಿಕೊಂಡಿರುವವನಂತೆ ಬಿಳುಪಿನಿಂದ ಕೂಡಿಕೊಂಡಿದ್ದಾನೆ. ಪ್ರತಿಬಿಂಬಿಸುವ ನೆಪದಿಂದ ಸಟಿಕಶಿಲಾತಲದಲ್ಲಿ ಮಲಗುತ್ತಾನೆ. ಮತ್ತು ನೈದಿಲೆಗೊಳಗಳಲ್ಲಿ ಮುಳುಗುತ್ತಾನೆ. ನೀರು ಜಿನುಗುತ್ತಿರುವ ಚಂದ್ರಕಾಂತದ ಹಾಸುಗಲ್ಲಿನ ಮೇಲೆ ಕೈಯಾಡಿಸುತ್ತಾನೆ. ಚಕ್ರವಾಕಪಕ್ಷಿಗಳನ್ನು ಬೇರ್ಪಡಿಸಿರುವ ತಾವರೆಬಳ್ಳಿಗಳ ಪೊದುರುಗಳನ್ನು ಇಷ್ಟವಿಲ್ಲದಿರುವುದರಿಂದ ದಾಟಿ ಹೋಗುತ್ತಾನೆ. ಹೀಗೆ ಹಲವು ಬಗೆಯ ಕೋಟಿಲೆಗಳನ್ನು ಅನುಭವಿಸುತ್ತಿದ್ದಾನೆ”. ಇವೇ ಮೊದಲಾದ ತತ್ಕಾಲೋಚಿತವಾದ ಮಾತುಗಳನ್ನಾಡುತ್ತ ಅವಳ ಜೊತೆಯಲ್ಲಿ ಆ ಸ್ಥಳಕ್ಕೆ ಬರುತ್ತಿರಲಾಗಿ, ಟಿ, ಕಾಮಜ್ವರಪೀಡಿತರಾದವರು ಮಾಡಿಕೊಳ್ಳುವ ಶೈತ್ಯೋಪಚಾರವು ಇಲ್ಲಿ ಚಂದ್ರನು ಮಾಡಿಕೊಳ್ಳುತ್ತಿರುವನೆಂದು ವರ್ಣಿತವಾಗಿದೇ. ೧೫೦. ನಾನು ಮೊದಲು ಮನೆಯನ್ನು ಬಿಟ್ಟು ಹೊರಟಾಗಲೆ ನನ್ನ ಬಲಗಣ್ಣು ಹಾರಿತು ಇದರಿಂದ ವಿ ನನಗೆ ಏನನ್ನು ಉಂಟುಮಾಡುತ್ತಾನೋ ಎಂದು ಮನಸ್ಸು ಮೊದಲೆ ಭಯದಿಂದ ಅಳುಕುತ್ತಲೆ ಇತ್ತು. ಅಷ್ಟರಲ್ಲಿ ಕಾಡಿನ ಮಧ್ಯದಲ್ಲಿ ಗಂಡಸು ಅಳುವ ಧ್ವನಿ ಕಿವಿಗೆ ಬಿತ್ತು. ಅಯ್ಯೋ ಗ್ರಹಚಾರವೆ, ಇದೇನು ಮತ್ತೆ ಬಂತಪ್ಪ! ಎಂದು ನನ್ನ ಎದೆ ತಟ್ಟನೆ ಹಾರಿದಂತೆ ಆಯಿತು. ವ|| ಅದೇನೆಂದರೆ ೧೫೧. ಅಯ್ಯೊ, ಉರಿದುಹೋದೆ! ಬೆಂದುಹೋದೆ! ಎಲ್ಲೋ ಘಾತುಕ, ಮನ್ಮಥ, ನೀನೇನು ಮಾಡಿಬಿಟ್ಟೆ? ಎಲೈ ಕ್ರೂರನೆ, ಪಾಪ ಆ ಮಹಾಶ್ವೇತೆ ನಿನಗೇನು ಅನ್ಯಾಯ ಮಾಡಿದ್ದಳು? ಭಯಂಕರನಾದ
ಶರಣಾರೊ ತಪಮೆ ಭುವನಾಂ
ತರದೊಳ್ ಕೈಕೊಳ್ವರಾರೊ ಧರ್ಮಮೆ ನಿನ್ನಂ
ಸುರಲೋಕಮೆ ಪಾೞiದೈ
ಸರಸ್ವತೀದೇವಿ ರಂಡೆಯಾದೌ ಸತ್ಯಂ         ೧೫೨
ಪರಿಚಯಮಿಲ್ಲ ಕಂಡಱಯೆಯೋ ಸಖ ತೊಟ್ಟೆನಲಿಂತು ಬಿಟ್ಟು ಪೋ
ಪರೆ ಕಠಿನಾತ್ಮನಾದೆ ನೆರವಾರೆನಗಿರ್ದಪರೆತ್ತವೋಪೆನೊ
ರ್ಬರೂಮೆನಗಾಸೆಯಿಲ್ಲ ದೆಸೆ ಪಾೞ್ಮಸಗಿರ್ಪುದಂಧನಾದೆನಾರ್
ಶರಣೆನಗೆನ್ನ ಬಾೞ್ಕೆಯೆ ನಿರರ್ಥಕಮೆಂದೆನುತಂ ಪಲುಂಬುತಂ    ೧೫೩
ಉಸಿರದೆ ನೀನಿರಲ್ ನುಡಿವೆನಾರೊಡನಾಟಮನಾಡುತಿರ್ಪೆ ನೀ
ಪುಸಿಮುಳಿಸೇಕೆ ಪೇೞ್ ಕೆಳೆಯ ನಿನ್ನಯ ಕೂರ್ಮೆಯದೆತ್ತವೋಯ್ತು ನೋ
ಯಿಸದಿನಿಸೆೞ್ದ್ದು ನೋಡಿ ನುಡಿಯೆಂದೆನಿತುಂ ತೆಱದಿಂ ಕಪಿಂಜಲಂ
ದೆಸೆದೆಸೆಗಂದು ಬಾಯ್ವಿಡುತಮಿರ್ದುದನಾಲಿಸಿದೆಂ ಮಹೀಪತೀ            ೧೫೪
ಅದನಾಂ ಕೇಳ್ದೆರ್ದೆಗೆಟ್ಟು ಮೆಯ್ಮಱುಗಿ ಸತ್ತಂತಾಗಿ ಕಣ್ಣೀರೂ ಪೂ
ರದಗುರ್ವಿಂ ದೆಸೆಗಾಣದಂದೆಡಪುತಂ ತಾಗುತ್ತಮೋರಂತೆ ಮೇ
ಲುದಳ್ ಗುಲ್ಮಲತಾಳಿಗಳ್ ತೊಡರಲೊರ್ವಂ ನೂಂಕಿಕೊಂಡೊಯ್ವ ಮಾ
ರ್ಗದೆ ಪೋದೆಂ ಬಳಿಕಾತನಿರ್ದೆಡೆಗೆ ಹಾಹಾಕ್ರಂದನಂಗೆಯ್ವುತಂ            ೧೫೫
ವ|| ಅಂತು ಯಥಾಶಕ್ತಿತ್ವರಿತಗತಿಯಿಂ ಪೋದೆನನ್ನೆಗಂ
ಕೊಳದ ತಡಿಯಲ್ಲಿ ಸೀರ್ಪನಿ
ಗಳ ತುಱುಗಲನುಗುೞ್ವ ಚಂದ್ರಕಾಂತದ ಶಿಲೆಯೊಳ್
ಪೊಳೆವೆಳದಳಿರ್ಗಳ ಬಳಗದ
ಕುಳಿರ್ವಲರ್ದಲರೆಸಳ ಪಸೆಯ ಮೇಲೊಱಗಿರ್ದಂ       ೧೫೬
ಪೊಳೆವಿಂದುಗಳ್ಕಿ ಬೆಂಗುಡೆ
ಮೊಳೆದುವು ಬೆನ್ನಿಂದಮೆರ್ದೆಗೆ ಕದಿರ್ದುಱುಗಲೆನಲ್
ತೊಳಗಿದುವು ಮದನಶಿಖಿ ವಿ
ಹ್ವಳಹೃದಯನ್ಯಸ್ತಹಸ್ತನಖದೀತಿಗಳ್            ೧೫೭
ಚಂದ್ರನೆ, ನಿನ್ನ ಇಷ್ಟಾರ್ಥ ನೆರವೇರಿತೆ? ಎಲೋ ಚಂಡಾಲ! ತಾಂಗಾಳಿ! ನಿನಗೆ ಈಗ ಬಹಳ ಆನಂದವಾಯಿತೋ, ಹೇಳು, ಅಯ್ಯೋ ಶ್ವೇತಕೇತುಮಹರ್ಷಿಯೆ! ಇಂಥ ವ್ಯಸನವನ್ನು ನೀನು ಕಾಣುವಂತಾಯಿತೆ? ೧೫೨. ತಪಸ್ಸೆ! ಇನ್ನು ಈ ಜಗತ್ತಿನಲ್ಲಿ ನಿನಗೆ ರಕ್ಷಕರಾರು? ಧರ್ಮವೆ, ಇನ್ನು ನಿನ್ನನ್ನು ಕೈ ಹಿಡಿಯುವವರು ಯಾರು? ದೇವಲೋಕವೆ! ಹಾಳಾಗಿ ಹೋದೆಯಲ್ಲ! ಸರಸ್ವತಿ! ಇನ್ನು ನೀನು ನಿಜವಾಗಿಯೂ ವಿಧವೆಯಾದೆ! ೧೫೩. ಗೆಳೆಯ, ನಾನು ಅಪರಿಚಿತನೆ? ನೀನು ನನ್ನನ್ನು ನೋಡಿಯೇ ಇಲ್ಲವೆ? ಹೀಗೆ ತಟ್ಟನೆ ನನ್ನನ್ನು ಬಿಟ್ಟು ಹೋಗಬಹುದೆ? ಬಹಳ ಕಠಿನ ಮನಸ್ಸಿನವನಾಗಿ ಬಿಟ್ಟೆಯಲ್ಲ? ನನಗಿನ್ನಾರು ಸಹಾಯಕರಿದ್ದಾರೆ? ನಾನು ಇನ್ನು ಎಲ್ಲಿಗೆ ಹೋಗಲಿ? ಯಾರ ಮೇಲೂ ನನಗೆ ಆಸಕ್ತಿಯಿಲ್ಲ. ನನಗೆ ದಿಕ್ಕೆಲ್ಲ ಶೂನ್ಯವಾಗಿ ಕಾಣುತ್ತಿದೆ. ಕಣ್ಣೇ ಕಾಣುವುದಿಲ್ಲ. ನನಗಿನ್ನಾರು ದಿಕ್ಕು. ನನ್ನ ಜೀವನವೇ ಹಾಳಾಯಿತು –  ಎಂದು ಹಲುಬುತ್ತಾ ೧೫೪. “ಗೆಳೆಯಾ, ನೀನು ಮಾತನಾಡದಿದ್ದರೆ ನಾನು ಇನ್ನು ಯಾರ ಸಂಗಡ ಮಾತನಾಡಲಿ? ನೀನು ಯಾರೊಡನೆ ಆಡುತ್ತಿರುವೆ? ನನ್ನ ಮೇಲೆ ಈ ಹುಸಿ ಮುನಿಸೇತಕ್ಕೆ? ಹೇಳು. ಪುಂಡರೀಕ! ನಿನ್ನ ಸ್ನೇಹ ಎಲ್ಲಿಹೋಯಿತು? ನನ್ನನ್ನು ನೋಯಿಸದೆ ಸ್ವಲ್ಪ ಎದ್ದು ನೋಡಿ ಮಾತಾಡು” ಎಲೈ ರಾಜನೆ, ಹೀಗೆ ಕಪಿಂಜಲನು ದಿಕ್ಕು ದಿಕ್ಕಿಗೆ ಬಾಯಿ ಬಿಡುತ್ತಿರುವುದನ್ನು ನಾನು ಕೇಳಿದೆನು. ೧೫೫. ಅದನ್ನು ನಾನು ಕೇಳಿ ಧೈರ್ಯಗೆಟ್ಟು ವ್ಯಸನಪಟ್ಟು ಅಲ್ಲೆ ಪ್ರಾಣಹೋದವಳಂತೆ ಆದೆನು. ಕಣ್ಣೀರಿನ ಪ್ರವಾಹವು ಅತ್ಯಕವಾಗಿ ಹರಿಯತೊಡಗಿದ್ದರಿಂದ ಕಣ್ಣು ಕಾಣದೆ ದಾರಿ ಗೊತ್ತಾಗುತ್ತಿರಲಿಲ್ಲ. ಹಾಗೆ ಎಡವುತ್ತ ದಾಟುತ್ತ ಒಂದೇ ಸಮನೆ ಮೇಲುದವು ಪೊದರು ಬಳ್ಳಿಗಳಿಗೆ ಸಿಕ್ಕಿ ಹಾಕಿಕೊಳ್ಳುತ್ತಿರಲು ಅಯ್ಯೋ! ಅಯ್ಯೋ! ಎಂದು ಅರಚುತ್ತಾ, ಯಾರೋ ಒಬ್ಬರು ನೂಕುತ್ತಾ ಎಳೆದುಕೊಂಡು ಹೋಗುತ್ತಿರುವ ರೀತಿಯಿಂದ ಅವನಿದ್ದ ಸ್ಥಳಕ್ಕೆ ಹೋದೆನು. ವ|| ಹಾಗೆ ನನ್ನ ಶಕ್ತಿ ಮೀರಿದ ವೇಗದಿಂದ ಅಲ್ಲಿಗೆ ಹೋಗುವಷ್ಟರಲ್ಲಿ, ೧೫೬. ಕೊಳದ ದಡದಲ್ಲಿ ನೀರಿನ ತುಂತುರುಗಳನ್ನು ಸ್ರವಿಸುತ್ತಿರುವ ಚಂದ್ರಕಾಂತಶಿಲೆಯಲ್ಲಿ ಶೋಭಿಸುತ್ತಿರುವ ಚಿಗುರುಗಳ ಗುಂಪಿನಿಂದ ಕೂಡಿದ ತಂಪಾದ ಅರಳಿದ ಹೂವಿನ ದಳಗಳ ಹಾಸಿಗೆಯ ಮೇಲೆ ನನ್ನ ಇನಿಯನು ಮಲಗಿದ್ದನು ೧೫೭. ಅವನು ಕಾಮಾಗ್ನಿಯಿಂದ ಬೆಂದ ಎದೆಯ ಮೇಲೆ ತನ್ನ ಕೈಯನ್ನು ಇರಿಸಿಕೊಂಡಿದ್ದನು. ಅದರ ಉಗುರುಗಳ


158-184/

ಮಹಾಶ್ವೇತೆಯ ವೃತ್ತಾಂತ [158 to 184]
ಪದೆದಾಂ ಬರುತ್ತಮಿರೆ ಮ
ತ್ಪದಶಬ್ದಮನಾಲಿಸುತ್ತಮಿರ್ದನೊ ತನ್ನೊಳ್
ಮದನಪರಿತಾಪಮಂ ಕೋ
ಪದೆ ಮೞಸೆ ಕಿಱದುಸುಖದೆ ಮದೊಱಗಿದನೋ         ೧೫೮
ಎನ್ನಿಂ ಪ್ರಿಯತರಮಪರಜ
ನಂ ನಿನಗಾದತ್ತು ಮತ್ತಮಿರ್ಪೆನೆ ಪೇೞಾ
ನಿನ್ನೆಂದು ಮುನಿದ ತೆಱದಿಂ
ಮುನ್ನಮೆ ಪೋದತ್ತು ಪುಂಡರೀಕನ ಜೀವಂ    ೧೫೯
ತನಗೆ ಮದನವ್ಯಥಾಯಾ
ಸನಬಂಧನವಸುಗಳೆಂದಿವಂ ತನ್ನಿಂ ತಾಂ
ತನುವಿಂದೆ ಬಿಟ್ಟು ನಿಶ್ಚೇ
ತನಸೌಖ್ಯಮನನುಭವಿಪ್ಪ ತೆಱದಿಂದಿರ್ದಂ    ೧೬೦
ವ|| ಅದಲ್ಲದೆಯುಂ
ಕಾಣುತ್ತೆ ಮದಾಗಮನ
ಪ್ರೀಣತ್ತ್ರಾಣಮನೆ ಮಚ್ಚುಗೊಟ್ಟವೊಲಿರ್ದಂ
ಜಾಣಂ ಪ್ರಾಣಪ್ರಿಯರ್ಗಾ
ಪ್ರಾಣಮನೊಲಿದೀವುದೆಂಬುದೊಂದಚ್ಚರಿಯೇ            ೧೬೧
ವ|| ಮತ್ತಮನಂಗರಚಿತ ಚಂದನಲಲಾಟಕಾತ್ರಿಪುಂಡ್ರನುಂ ಸರಸಬಿಸಸೂತ್ರ ಯಜ್ಞೋಪವೀತನುಂ ಅಂಸಾವಸಕ್ತಬಾಲಕದಳೀ ದಳೋತ್ತರೀಯನುಂ ಏಕಾವಳೀವಿಶಾಲಾಕ್ಷಮಾಲನುಂ ಅವಿರಳಕರ್ಪೂರಪರಾಗ ಭಸ್ಮಪಾಂಡುರನುಂ ಆಬದ್ಧ ಮೃಣಾಳರಕ್ಷಾಪ್ರತಿಸರನುಮಾಗಿ ಮನೋಭವವ್ರತವೇಷಮಂ ಕೈಗೊಂಡು ಮತ್ಸಮಾಗಮಮಂತ್ರಮಂ ಸಾಪಂತಿರ್ದನಂತುಮಲ್ಲದೆಯುಂ
ಸುರಿದುವು ಬಾಷ್ಪಮೆಯ್ದೆ ಪೆಱಗಿಂ ಸುರಿದಪ್ಪುದು ನೆತ್ತರೆಂಬಿನಂ
ಪರೆದಿರೆ ಕೆಂಪು ಕಂತುಶರಭೇದದ ವೇದನೆಗಳ್ಕಿದಂತೆ ಕ
ಣ್ಣರೆಮುಗುಳಿರ್ದುವಾಂ ಬೞಸಲಲ್ ನಡೆನೋಡಲಿಕಾರ್ತೆನಿಲ್ಲ ನಿ
ಷ್ಠುರೆ ತೊಲಗೆಂದಲಂನೊಳಕೊಂಡೞಲಿಂ ಮುಳಿದೀಕ್ಷಿಪಂದದಿಂ             ೧೬೨
ಕಾಂತಿಗಳು ಪ್ರಕಾಶಿಸುತ್ತಿರುವ ಚಂದ್ರನಿಗೆ ಹೆದರಿ ಬೆನ್ನು ತಿರುಗಿಸಲಾಗಿ, ಬೆನ್ನಿಂದ ತೂರಿ ಎದೆಗೆ ನಾಟಿ ಹೊರಕ್ಕೆ ಬಂದಿರುವ ಚಂದ್ರಕಿರಣಗಳ ಗುಂಪೋ ಎಂಬಂತೆ ಕಾಣುತ್ತಿದ್ದುವು. ೧೫೮. ನಾನು ಪ್ರೀತಿಸಿ ಬರುತ್ತಿರಲಾಗಿ ನನ್ನ ಕಾಲಿನ ಸಪ್ಪಳವನ್ನು ಕೇಳುತ್ತಿರುವನೋ ಎಂಬಂತೆಯೂ, ಮನ್ಮಥನ ಮೇಲೆ ಉಂಟಾದ ಕೋಪದಿಂದ ಸಂತಾಪವು ಸ್ವಲ್ಪ ಕಡಮೆಯಾಗಲಾಗಿ ತಾತ್ಕಾಲಿಕವಾಗಿ ಉಂಟಾದ ಪರವಶತೆಯಿಂದ ಸುಖವಾಗಿ ಮಲಗಿದ್ದಾನೋ ಎಂಬಂತೆಯೂ ಇದ್ದನು. ೧೫೯. “ನೀನು ಬೇರೊಬ್ಬರನ್ನು ನನಗಿಂತಲೂ ಹೆಚ್ಚಾಗಿ ಪ್ರೀತಿಸಿರುವೆ. ಆದ್ದರಿಂದ ನಾನಿನ್ನು ಇಲ್ಲಿ ಇರುತ್ತೇನೆಯೇ ಹೇಳು” ಎಂದು ಕೋಪ ಮಾಡಿಕೊಂಡು ಹೊರಟುಹೋದಂತೆ ಪುಂಡರೀಕನ ಪ್ರಾಣ ಶರೀರವನ್ನು ಬಿಟ್ಟು ಹೊರಟುಹೋಗಿತ್ತು. ೧೬೦ ಈ ಪ್ರಾಣಗಳು ಇದ್ದರೆ ನನಗೆ ಕಾಮಬಾಧೆಯಿಂದ ಆಯಾಸವನ್ನು ಉಂಟುಮಾಡುತ್ತವೆ. ಆದ್ದರಿಂದ ಈ ಬಂಧನವಿರಬಾರದು ಎಂದು ಭಾವಿಸಿ ಅವುಗಳನ್ನು ದೇಹದಿಂದ ಹೊರದೂಡಿ ತಾನು ನಿಶ್ಚಲಸಮಾಸೌಖ್ಯವನ್ನು ಅನುಭವಿಸುತ್ತಿರುವನೋ ಎಂಬಂತೆ ಕಾಣುತ್ತಿದ್ದನು. ವ|| ಅದಲ್ಲದೆ ೧೬೧. ನನ್ನನ್ನು ನೋಡುತ್ತಲೆ, ನಾನು ಬಂದದ್ದರಿಂದ ತನಗೆ ಬಹಳ ಪ್ರೀತಿಪಾತ್ರವಾದ ಪ್ರಾಣವನ್ನೇ ನನಗೆ ಒಲುಮೆಯ ಕೊಡುಗೆಯಾಗಿ ಕೊಟ್ಟವನಂತಿದ್ದನು. ಜಾಣನಾದವನು ತನ್ನ ಪ್ರಾಣಪ್ರಿಯರಿಗೆ ಪ್ರಾಣವನ್ನೆ ಪ್ರೀತಿದಾನವಾಗಿ ಕೊಡುವುದು ಆಶ್ಚರ್ಯವೇನೂ ಅಲ್ಲ. ವ|| ಮತ್ತು ಕಾಮಜ್ವರೋಪಶಮನಕ್ಕಾಗಿ ಹಣೆಯಲ್ಲಿ ಹಾಕಿಕೊಂಡಿರುವ ಶ್ರೀಗಂಧಲೇಪವೆಂಬ ವಿಭೂತಿಯ ಮೂರುಗೆರೆಯುಳ್ಳವನೂ, ಒದ್ದೆಯಾದ ತಾವರೆದಂಟಿನ ದಾರವೆಂಬ ಜನಿವಾರವುಳ್ಳವನೂ, ಹೆಗಲ ಮೇಲೆ ಹಾಕಿಕೊಂಡಿರುವ ಎಳೆಯ ಬಾಳೆಯೆಲೆಯೆಂಬ ಹೊದೆಯುವ ಪಂಚೆಯುಳ್ಳವನೂ, ನಾನು ಕೊಟ್ಟಿದ್ದ ಮುತ್ತಿನ ಸರವೆಂಬ ನೀಳವಾದ ಜಪಸರವುಳ್ಳವನೂ, ದಟ್ಟವಾದ ಕರ್ಪೂರ ಧೂಳಿಯೆಂಬ ಭಸ್ಮದಿಂದ ಬಿಳುಪಾದ ದೇಹವುಳ್ಳವನೂ, ತಂಪುಮಾಡಿಕೊಳ್ಳುವುದಕ್ಕಾಗಿ ಕೈಗೆ ಕಟ್ಟಿಕೊಂಡಿರುವ ತಾವರೆದಂಟೆಂಬ ರಕ್ಷಾಕಂಕಣವುಳ್ಳವನೂ ಆಗಿ ಕಾಮವ್ರತವನ್ನು ತಾಳಿರುವವನ ವೇಷವನ್ನು ಕೈಗೊಂಡು ನನ್ನ ಸಮಾಗಮವನ್ನು ಪಡೆಯುವುದಕ್ಕಾಗಿ ಮಂತ್ರವನ್ನು ಸಾಸುವವನಂತೆ ಇದ್ದನು. ಅಲ್ಲದೆ, ೧೬೨. ಒಂದೇ ಸಮನೆ ಕಣ್ಣೀರು ಸುರಿದ ಮೇಲೆ ಅದರ ಹಿಂದೆ ಇನ್ನೂ ರಕ್ತವು ಸುರಿಯುತ್ತಿದೆಯೋ ಎಂಬಂತೆ
ನಸುದೆ ದಿರೆ ಬಾಯ್ದೆ ಬಂ
ದಸುವಂ ಕೊಳಲೆಂದು ಪೊಕ್ಕ ರಜನಿಕರಾಂಶು
ಪ್ರಸರಂ ಪೊಱಮಟ್ಟಪುದೆನೆ
ದೆಸೆಯಂ ಧವಳಿಸಿದುವೆಸೆವ ದಂತದ್ಯುತಿಗಳ್           ೧೬೩
ಬಳಸಿ ನಿಜಕಿರಣಪಾಶದೆ
ಮುೞುಗಿಸಿ ಲೋಕಾಂತರಕ್ಕೆ ಚಂದ್ರಂ ಪಿಡಿದೇ
ನೆೞೆದಪನೊ ಪೇೞಮೆನೆ ಕ
ಣ್ಗೊಳಿಸಿದುದು ಮೃಣಾಳನಾಳವಲಯಂ ಕೊರಲೊಳ್ ೧೬೪
ಪ್ರಾಣಸಮೆ ಹೃದಯದಿಂ ಮ
ತ್ಪ್ರಾಣದೊಳೊಡಗೂಡಿ ಪೋಗಲಾಗೆಂದೆನ್ನಂ
ಮಾಣಿಪವೋಲ್ ಕಯ್ ಸುಮನೋ
ಬಾಣಾಗ್ನಿಸ್ಪುರಿತಹೃದಯದೊಳ್ ಸೊಗಯಿಸುಗುಂ      ೧೬೫
ಒಸರ್ದಪುದಿದಲ್ತೆ ಚಂದನ
ರಸಮೆನೆ ಮಿಂಚುಗುರ ಮಿಸುಪ ನುಣ್ಬೆಳಗೆನಸುಂ
ಪಸರಿಸೆ ಮರಲ್ದ ಕರಮೊಂ
ದೆಸೆದುದು ಚಂದ್ರಾತಪಕ್ಕೆ ಮಯೊಡ್ಡಿದವೋಲ್          ೧೬೬
ಅಸು ಪೋದುದೀಗಳೆಂತೆ
ನ್ನಸಹಾಯನನುೞದೆನುತ್ತೆ ತನ್ಮಾರ್ಗಮನೀ
ಕ್ಷಿಸುವಂತೆ ನಿಮಿರ್ದ ಕೊರಲಿಂ
ದೆಸೆದುದು ಶಶಿಕಾಂತಮಣಿಕಮಂಡಲು ಕೆಲದೊಳ್     ೧೬೭
ಫೞಲನೆ ಬರ್ಪೆನ್ನಂ ಕಂ
ಡೞಲಿರ್ಮಡಿಯಾಗೆ ಪತ್ತಿ ಕೆಳೆಯನ ಕೊರಲಂ
ಪೞವಿಸಿ ಕಪಿಂಜಳಂ ಬಾ
ಯೞದಬ್ರಹ್ಮಣ್ಯಮೆಂದು ಬಿಡೆ ಪುಯ್ಯಲ್ಚಲ್    ೧೬೮
ಕಣ್ಣಿನಲ್ಲಿ ಕೆಂಪು ಆವರಿಸಿತ್ತು, ಮನ್ಮಥನ ಬಾಣದ ಏಟಿನ ನೋವಿಗೆ ಹೆದರಿದಂತೆ ಕಣ್ಣು ಅರ್ಧ ಮುಚ್ಚಿದ್ದುವು. ಇದರಿಂದ ನಾನು ಹತ್ತಿರಕ್ಕೆ ಹೋಗಲು “ಎಲೌ ಕ್ರೂರಳೆ, (ನಾನು ನಿನಗಾಗಿ ಸಂಕಟಪಡುತ್ತಿದ್ದರೂ) ಒಂದು ಸಲ ಬಂದು ನೋಡಿಕೊಂಡು ಹೋಗುವುದಕ್ಕೂ ನಿನಗೆ ಆಗಲಿಲ್ಲ. ಈಗ ಬರಬೇಡ ಹೋಗು!’ ಎಂದು ಪ್ರಣಯಪೂರ್ವಕವಾದ ದುಖದಿಂದ ಕೋಪಿಸಿಕೊಂಡು ನನ್ನನ್ನು ನೋಡುತ್ತಿರುವಂತೆ ಕಾಣುತ್ತಿದ್ದನು. ೧೬೩. ಅವನ ತುಟಿಗಳು ಸ್ವಲ್ಪ ತೆರೆದಿರಲಾಗಿ ಅವನ ಪ್ರಾಣವನ್ನು ತೆಗೆದುಕೊಂಡು ಹೋಗಬೇಕೆಂದು ಬಂದು ಒಳಹೊಕ್ಕ ಚಂದ್ರಕಿರಣಜಾಲವು ಹೊರಕ್ಕೆ ಬರುತ್ತಿದೆಯೋ ಎಂಬಂತೆ ಶೋಭಿಸುವ ಹಲ್ಲಿನ ಕಾಂತಿಗಳು ದಿಕ್ಕುಗಳನ್ನು ಬೆಳ್ಳಗೆ ಮಾಡುತ್ತಿದ್ದುವು. ೧೬೪. ಅವನ ಕೊರಳಿನಲ್ಲಿದ್ದ ವಲಯಾಕಾರವಾದ ತಾವರೆದಂಟನ್ನು ನೋಡಿದರೆ ಚಂದ್ರನು ತನ್ನ ಕಿರಣವೆಂಬ ಹಗ್ಗದಿಂದ ಕತ್ತಿಗೆ ಉರುಲು ಹಾಕಿ ಪರಲೋಕಕ್ಕೆ ಹಿಡಿದು ಎಳೆದುಕೊಂಡು ಹೋಗುತ್ತಿರುವನೋ ಎಂಬಂತೆ ಕಾಣುತ್ತಿತ್ತು. ೧೬೫. ಮನ್ಮಥನ ಬಾಣಾಗ್ನಿಯು ವ್ಯಾಪಿಸಿಕೊಂಡಿರುವ ಎದೆಯ ಮೇಲೆ ಅವನು ತನ್ನ ಕೈಯನ್ನು ಇಟ್ಟುಕೊಂಡಿದ್ದನು. ಅದು ‘ಪ್ರಾಣಕ್ಕೆ ಸಮಾನಳಾದ ಪ್ರಿಯೆ, ನನ್ನ ಹೃದಯದಲ್ಲಿ ನೆಲೆಸಿರುವ ನೀನು ಈ ಪ್ರಾಣದ ಜೊತೆಯಲ್ಲಿ ಹೋಗಿಬಿಡಬೇಡ. ಇಲ್ಲೇ ಇರು!’ ಎಂದು ನನ್ನನ್ನು ತಡೆಯುವಂತೆ ಸೊಗಸಾಗಿ ಕಾಣುತ್ತಿತ್ತು. ೧೬೬. ಅವನು ಮತ್ತೊಂದು ಕೈಯನ್ನು ಮಗುಚಿಟ್ಟುಕೊಂಡಿದ್ದನು. ಜಿನುಗುತ್ತಿದೆಯೊ ಎಂಬಂತೆ ಮಿಂಚುತ್ತಿರುವ ಅದರ ಉಗುರುಗಳ ಹೊಳೆಯುವ ನುಣುಪಾದ ಕಾಂತಿಯು ಸುತ್ತಲೂ ಹರಡಿತ್ತು. ಅದು ಬೆಳದಿಂಗಳಿಗೆ ಮರೆಯೊಡ್ಡಿದಂತೆ ಶೋಭಿಸುತ್ತಿತ್ತು. ೧೬೭. ಅವನ ಪಕ್ಕದಲ್ಲಿ ನೀಳವಾದ ಕಂಠವುಳ್ಳ ಚಂದ್ರಕಾಂತಶಿಲೆಯ ಕಮಂಡಲು ಇದ್ದಿತು. ಅದು ನನ್ನ ಜೊತೆಗಾರನಾಗಿದ್ದ ಇವನನ್ನು ಬಿಟ್ಟು ಪ್ರಾಣವು ಈಗ ಹೇಗೆ ಹೋಗುತ್ತದೆ? ಎಂಬುದಾಗಿ ಅದು ಹೋಗುವ ದಾರಿಯನ್ನು ಕತ್ತೆತ್ತಿ ನೋಡುತ್ತಿರುವಂತೆ ಕಾಣುತ್ತಿತ್ತು. ೧೬೮. ತಟ್ಟನೆಬಂದ ನನ್ನನ್ನು ನೋಡಿ ದುಖವು ಇಮ್ಮಡಿಯಾಗಲು, ಗೆಳೆಯನ ಕೊರಳನ್ನು ತಬ್ಬಿಕೊಂಡು ಪ್ರಲಾಪಿಸುತ್ತಾ ಕಪಿಂಜಲನು ಅಯ್ಯೊ! ಅನ್ಯಾಯ! ಎಂದು ಬಹಳವಾಗಿ ಗೋಳಾಡಲು, (ಅಬ್ರಹ್ಮಣ್ಯಂ = ಈ
ವ|| ಆಗಳ್ ತತ್‌ಕ್ಷಣ ವಿಗತಜೀವಿತನಾಗಿರ್ದ ನಿಷ್ಪಾಪನೆನಿಪ ಮಹಾನುಭಾವನಂ ಮಹಾಹತಕಿಯೆನಿಪ ಮಂದಭಾಗ್ಯೆಯೆಂ ಭೋಂಕನೆ ಕಂಡು ಮೂರ್ಛೆವೋಗಿ ಬಿೞ್ದು ಪಾತಾಳ ತಲವಿವರಮಂ ಪೊಕ್ಕಂತೆ ಮಹಾಂಧಕಾರಂ ಕವಿಯೆ
ಏನಾದೆನೆಲ್ಲಿ ಬೀೞ್ದೆನ
ದೇನಂ ಬಾಯೞದು ಪೞವಿಸುತ್ತಿರ್ದೆನೊ ಪೇ
ೞೇನನೊಡರ್ಚಿದೆನೆತ್ತಣಿ
ನಾನಾರ್ಗೆಂದೇನುಮಱಯೆನಂತಾಕ್ಷಣದೊಳ್            ೧೬೯
ಪಲವು ಭವಂಗಳೊಳ್ ನೆರಪಿದೆನ್ನಯ ಪಾಪಮೊ ಮೇರೆಗೆಟ್ಟ ಕೋ
ಟಲೆಗಳನುಣ್ಬೆನೆಂಬೞಲ ಸೈರಣೆಯೋ ಕಡುಪಿಂ ತಗುಳ್ದು ನ
ಟ್ಟಲೆವಸಮಾಸ್ತ್ರವಕ್ರತೆಯೊ ದೈವಿಕಮೋ ನಿನಗೇನನೆಂಬೆನ
ಗ್ಗಲಿಸಿಯೆ ನಿಂದುದೆಂತುಮಸು ಪೋಗದೆ ಕಲ್ಲೆರ್ದೆಯೆಂ ಮಹೀಪತೀ        ೧೭೦
ಇನಿಸಂ ಮೂರ್ಛೆಯಿನೆೞ್ಚ
ತ್ತನಂತರಂ ದೀರ್ಘಶೋಕವುಂ ಬಿಡೆಸುಡೆ ಕಿ
ಚ್ಚಿನ ಕಿಡಿಯಂದದೆ ನೆಲದೊಳ
ಗಿನಿಸುಂ ಮಿಡುಮಿಡನೆ ಮಿಡುಕುವೆನ್ನಂ ಕಂಡೆಂ         ೧೭೧
ವ|| ಅಂತೆನ್ನ ಸಾವಿಲ್ಲದುದುಮಾತನ ಸಾವುಮದವೞಲನೊದವಿಸೆ ಬಾಯೞದು ಮೆಯ್ಯಱಯದವಳೆಂ
ಪರಿಹರಿಸಿ ಪೋಗಲಕ್ಕುಮೆ
ಕರುಣಿಸದೊರ್ವಳನನಾಥೆಯಂ ಭಕ್ತೆಯನಾ
ತುರೆಯಂ ದುಖತೆಯಂ ಸ್ಮರ
ಪರಿಭೂತೆಯನನನ್ಯಗತಿಕೆಯಂ ಬಾಲಕಿಯಂ             ೧೭೨
ತರಳಿಕೆ ಸಕ್ಕಿಯಲ್ತೆ ಬೆಸಗೊಳ್ ಯುಗಕೋಟಿವೊಲಾದುದಾಗಳಾ
ವಿರಹದೆ ಬೆಂದಿವಳ್ಗೆ ಪೆಗಲೆಂಬುದನೀ ಮುಳಿಸೇಕೆ ನಿನ್ನ ತೊ
ಳ್ತಿರೊಳಿನಿತೇಕೆ ಭಕ್ತಜನವತ್ಸಲ ನಿರ್ದಯನಾದೆ ನಾಥ ನೀಂ
ಕರುಣದಿನೊರ್ಮೆ ಕಣ್ದೆದು ತೀರ್ಚು ಮದೀಯ ಮನೋರಥಂಗಳಂ          ೧೭೩
ಶಬ್ದವನ್ನು ವಿಪತ್ಕಾಲದಲ್ಲಿ ಬಳಸುತ್ತಾರೆ. ಇವನು ಕೊಲ್ಲಲ್ಪಡತಕ್ಕವನಲ್ಲ ಎಂದು ಅರ್ಥ). ವ|| ಆಗ ಆಗತಾನೆ ಪ್ರಾಣಹೋಗಿದ್ದ, ಪಾಪರಹಿತನಾದ ಆ ಮಹಾನುಭಾವನನ್ನು ಮಹಾಘಾತಕಿಯಾದ ದುರದೃಷ್ಟವಂತಳಾದ ನಾನು ತಟ್ಟನೆ ಕಡು ಮೂರ್ಛಿತಳಾಗಿ ಬಿದ್ದುಬಿಟ್ಟೆನು. ಆಗ ನನಗೆ ಪಾತಾಳದ ಗುಹೆಯನ್ನು ಹೊಕ್ಕಂತೆ ಕಗ್ಗತ್ತಲೆ ಕವಿಯಿತು. ೧೬೯. ನಾನು ಏನಾದೆ? ಎಲ್ಲಿ ಬಿದ್ದೆ? ಬಾಯಿ ಸೋಲುವಂತೆ ಏನೇನು ಪ್ರಲಾಪಿಸಿದೆ? ಏನೇನು ಮಾಡಿದೆ? ನಾನು ಎಲ್ಲಿಂದ ಬಂದೆ? ಯಾರ ಮಗಳು? ಎಂಬುದಾವುದರ ಅರಿವೂ ನನಗೆ ಉಳಿಯಲಿಲ್ಲ. ೧೭೦. ಹಿಂದಿನ ಅನೇಕ ಜನ್ಮಗಳಲ್ಲಿ ಮಾಡಿದ ಪಾಪದಿಂದಲೋ, ಈ ನನ್ನ ಶರೀರಕ್ಕೆ ಎಲ್ಲೇಮೀರಿದ ಕಷ್ಟಗಳನ್ನು ಅನುಭವಿಸುವಷ್ಟು ಸಹನೆಯಿದ್ದುದರಿಂದಲೋ, ಜನರಿಗೆ ಗಂಟುಬಿದ್ದು ಒಂದೇಸಮನೆ ವಿಪರೀತವಾಗಿ ಕ್ರೂರತನದಿಂದ ಹಿಂಸಿಸುವ ಮನ್ಮಥನ ವಕ್ರಸ್ವಭಾವದಿಂದಲೊ, ನನ್ನ ದುರ್ದೈವದಿಂದಲೋ, ನಾನು ಏನು ಹೇಳಲಿ! ಎಲೈ ರಾಜನೆ, ಆಗ ನನ್ನ ಪ್ರಾಣವು ಹೋಗದೆ ಶರೀರದಲ್ಲೆ ಸ್ಥಿರವಾಗಿ ನಿಂತುಬಿಟ್ಟಿತು, ನಾನೊಬ್ಬಳು ಕಲ್ಲೆದೆಯವಳು. ೧೭೧ ಬಹಳ ಹೊತ್ತು ಮೂರ್ಛೆಗೊಂಡಿದ್ದು ಎಚ್ಚೆತ್ತು, ಬಳಿಕ ಈ ದೀರ್ಘಶೋಕವು ವಿಶೇಷವಾಗಿ ದಹಿಸುತ್ತಿರಲು ಬೆಂಕಿಯ ಕೆಂಡಂತಿರುವ ನೆಲದಲ್ಲಿ ಬಿದ್ದು ಬಹಳವಾಗಿ ಮಿಲಮಿಲನೆ ಒದ್ದಾಡುತ್ತಿರುವ ನನ್ನನ್ನು ನಾನೇ ನೋಡಿದೆನು. ವ|| ಹಾಗೆ ನಾನು ಸಾಯದಿರುವುದೂ ಅವನು ಸತ್ತುಹೋಗಿರುವುದೂ ದುಖವನ್ನುಂಟು ಮಾಡಲು ರೋದಿಸುತ್ತಾ ಶರೀರದ ಮೇಲೆ ಪ್ರeಯಿಲ್ಲದವಳಾಗಿ, ೧೭೨. “ಅಯ್ಯೋ! ನನ್ನ ಮೇಲೆ ದಯೆಯಿಡದೆ ಅನಾಥಳೂ, ನಿನ್ನಲ್ಲೆ ನೆಟ್ಟ ಮನಸ್ಸುಳ್ಳವಳೂ, ನಿನ್ನನ್ನೇ ಹಂಬಲಿಸಿ ತವಕಪಡುತ್ತಿರುವವಳೂ, ದುಖಾಕ್ರಾಂತಳೂ, ಮನ್ಮಥನಿಂದ ಪೀಡಿಸಲ್ಪಟ್ಟವಳೂ, ಬೇರೆ ಯಾವ ದಿಕ್ಕೂ ಇಲ್ಲದವಳೂ, ಬಾಲಕಿಯೂ ಅದ ನನ್ನನ್ನು ಒಬ್ಬಂಟಿಗಳನ್ನಾಗಿ ಮಾಡಿ ಬಿಟ್ಟು ಹೋಗಬಹುದೆ? ೧೭೩. ನಾಥ! ಈ ತರಳಿಕೆಯೇ ಸಾಕ್ಷಿಯಾಗಿದ್ದಾಳೆ. ಅವಳನ್ನು ಕೇಳು. ನಿನ್ನ ವಿರಹದಿಂದ ಬೆಂದುಹೋದ ನನಗೆ ಕಳೆದ ಇಂದಿನ ಹಗಲು ಕೋಟಿ ಯುಗಗಳಂತೆ ಆಗಿಬಿಟ್ಟಿತು. ನಿನ್ನ ಚರಣದಾಸಿಯಾದ ನನ್ನ ಮೇಲೆ ಇಷ್ಟೊಂದು ಕೋಪವೇಕೆ? ಭಕ್ತಜನವತ್ಸಲನೆ, ನಿರ್ದಯನಾಗಿಬಿಟ್ಟೆಯಲ್ಲ!
ಕರುಣಿಸು ದೈವಮೆ ಪಾಲಿಸು
ಹರಾದ್ರಿ ರಕ್ಷಿಸೆಲೆ ರಾತ್ರಿ ಶರಣಾಗು ಸರೋ
ವರಮೆ ವನದೇವಿಯರಿರಾ
ನೆರೆದೆಲ್ಲರುಮೆನಗೆ ಪುರುಷಭಿಕ್ಷಮನಿಕ್ಕಿಂ       ೧೭೪
ಆವ ತೆಱದಿಂದಮಾರುಂ
ಕಾವರುಮಂ ಕಂಡೆನಿಲ್ಲ ನಾಂ ಬರ್ಪಿನಮೆ
ಕ್ಕಾವಳಿ ನೀನುಂ ವಲ್ಲಭ
ಜೀವಮನೇನಿನಿಸು ಪಿಡಿಯಲಾರ್ತೆಯುಮಿಲ್ಲಂ           ೧೭೫
ವ|| ಎಂದು ಮಾಣದ ಮತ್ತಮೀತನನೆತ್ತಮೇೞ್ಕುಮೆಂದು ಕಪಿಂಜಲಮಹಾಮುನಿಯಡಿಯೊಳಡಿಗಡಿಗೆ ಪೊರಳ್ದು ಮದವೞಲೊದವೆ ತರಳಿಕೆಯನಪ್ಪಿ ಪಲತೆಱದೆ ಪೞವಿಸಿ ಪಲುಂಬಿ ಪಂಬಲಿಸಿಯುಂ ಆ ಮನೋಹರನ ಮಂದೈಸಿ ನಿಂದ ಚಂದನದಣ್ಪಿನಿಂ ಪಗಿಲ್ತು ಪತ್ತಿ ಬೆಳ್ಕರಿಸಿ ರಂಜಿಸುವ ಕೆಂಜೆಡೆಯ ಮೊದಲಿಂ ಬೆಡಂಗುವಡೆದು ಮಿಱುಪ ಪನೊಸಲೊಳಂ ಕವಿವ ಜಡೆಯ ತೊಂಗಲಿಂ ಸಂಗಳಿಸಿ ಬೆಡಂಗನೊಳಗೊಂಡ ಗಂಡಮಂಡಲಂಗಳೊಳಂ ಕೋಮಲಮೃಣಾಳೋತ್ತಂಸಿತಂಗಳಪ್ಪಂಸದೇಶಂಗಳೊಳಂ ಮಲಯಜರಸಲುಳಿತ ನಳಿನೀದಳಾವಕುಂಠಿತಮಾದ ಮೆಲ್ಲೆರ್ದೆಯೊಳಮೋರೊರ್ಮೆ ಕಳವಳಿಸಿ ಕರತಳದಿನೆಳವಿಯುಂ ಪುಂಡರೀಕನ ಪಕ್ಕದಿಂ ತೆರಳದೆಯುಂ ನಿಷ್ಠರುಣಿಯಾದೆಯೆಂದೋರೊರ್ಮೆ ಸಂಭ್ರಮದಿನುಪಾಲಂಭನಂ ಮಾಡಿಯುಂ ಕೊರಲಂ ತೞ್ಕೈಸಿಯುಂ ಬಿಡದಳ ವಿಲ್ಲದೆಡೆಯುಡುಗ ದೞ್ತುಮೆಂದುಮನುಪದಿಷ್ಟಂಗಳುಮದೃಷ್ಟಪೂರ್ವಂಗಳುಮತಿಕೃಪಣಂಗಳುಮಪ್ಪ ಚಾಟುಸಹಸ್ರಂ ಗಳೊದವೆ ಕಣ್ಣೀರ ಪೂರದಿಂ ತೇಂಕಾಡುತ್ತಮಶ್ರುಪ್ರವಾಹಜನ್ಮಭೂಮಿಯುಂ ಪ್ರಲಾಪಶಿಖರ ಸಹಸ್ರಂಭೂತೆಯುಂ ದುಸ್ಸಹದುಖಪ್ರಸೂತೆಯುಮಾದೆನೆಂದಾ ತ್ಮೀಯವೃತ್ತಾಂತ ಮನಾತಂಗೆ ನಿವೇದಿಸುತ್ತಮಿರ್ಪುದುಂ
ಪಿಂತಾದ ದುಸ್ಸಹಾವ
ಸ್ಥಾರತರ ಸಂತತಿಯನಾಗಳನುಭವಿಸುತಮಿ
ರ್ಪಂತಿರ್ದಳ ಚೈತನ್ಯಮ
ನಂತಾಗಳೆ ಹರಿಯಿಸಿತ್ತು ಮೂರ್ಛಾವೇಗಂ    ೧೭೬
ವ|| ಅಂತು ಮೂರ್ಛೆವೋಗಿ ಬೀೞ್ವುದುಂ
ನೀನು ಕರುಣವಿಟ್ಟು ಒಂದು ಸಲ ಕಣ್ಣುಬಿಟ್ಟು ನನ್ನ ಇಷ್ಟಾರ್ಥವನ್ನು ನೆರವೇರಿಸು. ೧೭೪. ವಿಯೇ, ನನ್ನ ಮೇಲೆ ದಯವಿಡು. ಕೈಲಾಸಪರ್ವತವೆ, ನನ್ನನ್ನು ಕಾಪಾಡು. ಎಲೈ ರಾತ್ರಿಯೆ, ನನಗೆ ರಕ್ಷಕಳಾಗು, ಎಲೈ ಅಚ್ಛೋದ ಸರೋವರವೇ, ಎಲೈ ವನದೇವತೆಯರಿರಾ, ನೀವೆಲ್ಲರೂ ಕೂಡಿ ನನ್ನ ಗಂಡನನ್ನು ನನಗೆ ದಾನಮಾಡಿ (ಇನಿಯನನ್ನು ಬದುಕಿಸಿಕೊಡಿ). ೧೭೫. ನಾನು ಬರುವವರೆಗೆ ಯಾವ ರೀತಿಯಿಂದಲೂ ಯಾರೂ ಅವನನ್ನು ಬದುಕಿಸಲಿಲ್ಲ. ಏಕಾವಳಿಯೇ, ನೀನಾದರೂ ನಾನು ಬರುವವರೆಗೆ ಇನಿಯನ ಪ್ರಾಣವನ್ನು ಸ್ವಲ್ಪ ಕಾಲ ಹಿಡಿದು ನಿಲ್ಲಿಸಲಾರದೆ ಹೋದೆಯಲ್ಲ!” ವ|| ಎಂದು ಬಿಡದೆ ಮತ್ತೂ ಇವನನ್ನು ಬದುಕಿಸಿ ಎಂದು ಕಪಿಂಜಲಮಹರ್ಷಿಗಳ ಕಾಲುಗಳ ಮೇಲೆ ಮತ್ತೆ ಮತ್ತೆ ಹೊರಳಾಡುತ್ತಲೂ, ದುಖವುಂಟಾಗಲು ತರಳಿಕೆಯನ್ನು ತಬ್ಬಿಕೊಂಡು ಹಲವು ಬಗೆಯಾಗಿ ಅತ್ತು ಹಲುಬಿ ಹಂಬಲಿಸಿ, ದಟ್ಟವಾಗಿ ಬೆಳೆದಿರುವ ಹಾಗೂ ಗಂಧದ ಲೇಪನದಿಂದ ಗಾಢವಾಗಿ ಅಂಟಿಕೊಂಡು ಶುಭ್ರವಾಗಿ ಕೆಂಜೆಡೆಯ ಬುಡದಿಂದ ಬೆಡಗನ್ನು ಹೊಂದಿ ಶೋಭಿಸುವ ಚಂದ್ರನಂದದ ಹಣೆಯ ಮೇಲೂ, ಆವರಿಸಿಕೊಂಡಿರುವ ಜಡೆಗಳ ಗುಂಪಿನಿಂದ ಕೂಡಿಕೊಂಡು ಸೊಗಸಾಗಿರುವ ಕೆನ್ನೆಗಳ ಮೇಲೂ, ಶೈತ್ಯೋಪಚಾರಕ್ಕಾಗಿ ಇಟ್ಟಿರುವ ಮೃದುವಾದ ತಾವರೆಯ ದಂಟಿನಿಂದ ಕೂಡಿಕೊಂಡಿರುವ ತೋಳುಗಳ ಮೇಲೂ, ಗಂಧದ ದ್ರವದಿಂದ ಮಿಶ್ರಿತವಾದ ಮತ್ತು ತಾವರೆಯ ಎಲೆಗಳನ್ನು ಹೊದಿಸಿರುವ ಮೃದುವಾದ ಎದೆಯ ಮೇಲೂ, ಒಮ್ಮೊಮ್ಮೆ ಕಳವಳದಿಂದ ಕೈಯಾಡಿಸುತ್ತಾ ಆ ಪುಂಡರೀಕನ ಪಕ್ಕದಿಂದ ಸರಿಯದೆಯೂ, ಒಮ್ಮೊಮ್ಮೆ ಕನಿಕರವೇ ಇಲ್ಲದವನಾಗಿ ಬಿಟ್ಟೆಯಲ್ಲಾ! ಎಂದು ಸಂಭ್ರಮದಿಂದ ತೆಗಳುತ್ತಾ ಕೊರಳನ್ನು ತಬ್ಬಿಕೊಳ್ಳುತ್ತಲೂ, ಬಿಡದೆ ಶಕ್ತಿಗುಂದಿ ಅವಿಚ್ಛಿನ್ನವಾಗಿ ಅಳುತ್ತಲೂ ಯಾವಾಗಲೂ ಯಾರೂ ಹೇಳಿಕೊಡದಿರುವ, ಹಿಂದೆಂದೂ ಕಂಡರಿಯದ ಬಹಳದೈನ್ಯದಿಂದ ಕೂಡಿದ ಸಾವಿರಾರು ಪ್ರಿಯವಚನಗಳು ಬಾಯಿಂದ ಹೊರಡುತ್ತಿರಲಾಗಿ ಕಣ್ಣೀರಿನ ಪ್ರವಾಹದಲ್ಲಿ ತೇಲಾಡುತ್ತಲೂ, ಕಣ್ಣೀರಿನ ಪ್ರವಾಹಕ್ಕೆ ಜನ್ಮಭೂಮಿಯಾಗಿಯೂ ಪ್ರಲಾಪಗಳ ಸಾವಿರಾರು ಶಿಖರಗಳಿಗೆಉತ್ಪತ್ತಿಸ್ಥಾನಗಳಾಗಿಯೂ, ಸಹಿಸಲಸಾಧ್ಯವಾದ ದುಖಗಳನ್ನು ಸೃಷ್ಟಿಮಾಡುವವಳಾಗಿಯೂ ಆದೆನು”. ಎಂದು ತನ್ನ ವೃತ್ತಾಂತವನ್ನು ಅವನಿಗೆ ಹೇಳುತ್ತಿರಲಾಗಿ ೧೭೬. ಹಿಂದೆ ಅನುಭವಿಸಿದ ಸಹಿಸಲಸಾಧ್ಯವಾಗಿದ್ದ ಆ ದುರವಸ್ಥ್ಥೆಯ ಪರಂಪರೆಯನ್ನು ಈಗಲೂ ಅನುಭವಿಸುತ್ತಿರುವಳೋ ಎಂಬಂತೆ ಅವಳ ಚೈತನ್ಯವನ್ನು ಮಿಗಿಲಾದ ಮೂರ್ಛೆಯು ಹಾರಿಸಿಬಿಟ್ಟಿತು. (ಅವಳು ಮೂರ್ಛೆಯಿಂದ ಎಚ್ಚರತಪ್ಪಿದಳು). ವ|| ಹಾಗೆ ಮೂರ್ಛೆ ಹೋಗಿ ಬೀಳಲಾಗಿ
ಒದವಿದ ತಲ್ಲಣಂಬೆರಸು ಚೆಚ್ಚರದಿಂ ಪಿಡಿದೆತ್ತಿ ಶಂಕೆಯಿಂ
ಸುದತಿಯ ಪಾಂಗಿದೇನೆನುತಮಾಕೆಯ ಕಣ್ಮಲರಿಂದಮುಣ್ಮಿ ಮಾ
ಣದೆ ಸುರಿಯುತ್ತಮಿರ್ಪ ಜಲಧಾರೆಗಳಿಂದಮೆ ನಾಂದದೊಂದು ಮೇ
ಲುದಱ ಸೆಱಂಗಿನಿಂ ನಯದೆ ಬೀಸಿದನಾ ಮನುಜೇಂದ್ರಚಂದ್ರಮಂ         ೧೭೭
ವ|| ಅಂತು ಬೀಸಿ ಮೂರ್ಛೆಯಿಂದೆಚ್ಚಱಸಿ
ಇನಿವಿರಿದೊಂದವಸ್ಥೆಯುಮನೆಯ್ದಿಸಿದೆಂ ಬೆಸಗೊಂಡ ಪಾಪಕ
ರ್ಮನೆನದಱಂದಮೀ ಕಥೆಯೆ ಮಾಣ್ಗಿದು ಕೇಳಲಸಹ್ಯಮೆಂಬುದೇಂ
ಮನಕತಿದುಸ್ಸಹಂಗಳೆನಿಸಿರ್ದ ಸುಹೃಜ್ಜನದುಖಸಂಕುಲಂ
ನೆನೆದೊಡಮಂತೆ ಕೇಳ್ದೊಡೆ ನವವ್ಯಥೆಯಂ ನೆಮಾಡದಿರ್ಕುಮೇ            ೧೭೮
ವ|| ಅದಲ್ಲದೆಯುಂ ಮತ್ತಮಾ ಕಾಂತೆಗಿಂತೆಂದಂ
ಎಂತಾನುಂ ನಿಲೆ ಪಿಡಿದಸು
ಸಂತತಿಯಂ ಸ್ಮರಣಶೋಕಶಿಖಿಗಿಂಧನವ
ಪ್ಪಂತೆಸಗಲಾಗದಿವನೆಂ
ದಿಂತುಸಿರ್ದಂ ಕರುಣದಿಂದಮುಗೆ ಕಣ್ಬನಿಗಳ್            ೧೭೯
ವ|| ಎನುತ್ತಂ ನುಡಿಯೆ ನುಡುಸುಯ್ದುಂ ಗುಡುಗುಡುನೆ ಸುರಿವ ಕಣ್ಬನಿಗಳಂ ಮಿಡಿವುತ್ತಂ ಮತ್ತಮಿಂತೆಂದಳ್
ಇದನೇನೆಂದಪ್ಪೆ ಲಜ್ಜಾಕರಮನರಸ ಪೋದಾ ಮಹಾರಾತ್ರಿಯೊಳ್ ಪೋ
ಗದ ಮತ್ಪ್ರಾಣಂಗಳಿಂ ಪೋದಪುವೆ ಕೊಲುತಮಿರ್ಪಂತಕಂ ನೋಡಲುಂ ಪೇ
ಸಿದನೆನ್ನಂ ಕಷ್ಟೆಯಂ ಕಲ್ಲೆರ್ದೆಯವಳುಮನೆಂದಂದು ಪೇೞ್ ಸಾವುಮೆಲ್ಲಿ
ರ್ಪುದು ಮತ್ತಂ ನಿಸ್ತ್ರಪಾಗ್ರೇಸರೆಯೊಡನುಡಿವಲ್ಲಿಂದಮೇಂ ಕಷ್ಟಮುಂಟೇ             ೧೮೦
ಆ ವಜ್ರಪಾತದಿಂ ಮೇ
ಲೇವೇೞ್ದಪೆನಱದು ಪೇೞಲುಂ ಕೇಳಲುಮಿ
ನ್ನಾವಂಗಮೆನಲ್ಕಾಶ್ಚ
ರ್ಯಾವಹಮೊಂದಾದುದಾಗಳದನುಸಿರ್ದಪ್ಪೆಂ          ೧೮೧
೧೭೭. ರಾಜಕುಮಾರನಾದ ಚಂದ್ರಾಪೀಡನು ಇದನ್ನು ನೋಡಿ ತಲ್ಲಣಗೊಂಡು ಬೇಗನೆ ಅವಳನ್ನು ಹಿಡಿದು ಎತ್ತಿ ಶಂಕೆಯಿಂದ ಇವಳ ಸ್ಥಿತಿ ಇದೇನು? ಎಂದು ಚಿಂತಿಸುತ್ತಾ ಕಣ್ಣುಗಳಿಂದ ಒಂದೇ ಸಮನೆ ಉಕ್ಕಿ ಸುರಿಯುತ್ತಿರುವ ಜಲಧಾರೆಗಳಿಂದಲೇ ಒದ್ದೆಯಾದ ಅವಳ ಮೇಲುಹೊದಿಕೆಯ ಸೆರಗಿನಿಂದ ಮೆಲ್ಲಗೆ ಗಾಳಿಹಾಕಿದನು. ವ|| ಹಾಗೆ ಬೀಸಿ ಮೂಛೆಯಿಂದ ಎಚ್ಚರಿಸಿ, ೧೭೮. “ಅಮ್ಮ, ಪಾಪಿಯಾದ ನಾನು ನಿಮ್ಮನ್ನು ಪ್ರಶ್ನೆಮಾಡಿ ನಿಮಗೆ ಇಷ್ಟು ದೊಡ್ಡದಾದ ದುಖಾವಸ್ಥೆಯನ್ನುಂಟುಮಾಡಿ ಬಿಟ್ಟೆ ಅದರಿಂದ ಈ ಕಥೆ ಸಾಕು. ನಿಲ್ಲಿಸಿಬಿಡಿ, ನನಗೂ ಕೇಳಲು ಬಹಳ ಕಷ್ಟವಾಗಿದೆ. ನೆನಸಿಕೊಂಡ ಮಾತ್ರದಿಂದಲೋ ಮನಸ್ಸಿಗೆ ಸಹಿಸಲಸಾಧ್ಯವೆನಿಸಿರುವ ಆಪ್ತೇಷ್ಟರ ದುಖಸಮುದಾಯವು ಕಿವಿಯಾರೆ ಕೇಳಿದರೆ ಹೊಸದಾದ ವ್ಯಥೆಯನ್ನು ಹೆಚ್ಚಾಗಿ ಉಂಟು ಮಾಡದಿರುತ್ತದೆಯೆ?” ವ|| ಅದಲ್ಲದೆ ಮತ್ತೆ ಅವಳನ್ನು ಕುರಿತು ಹೀಗೆ ಹೇಳಿದನು: ೧೭೯. “ಹೇಗೊ ಬಹಳ ಪ್ರಯಾಸದಿಂದ ಇದುವರೆಗೂ ಬಿಗಿಹಿಡಿದುಕೊಂಡಿರುವ ಪ್ರಾಣಗಳನ್ನು ಈಗ ಹಿಂದಿನ ನೆನಪೆಂಬ ಬೆಂಕಿಗೆ ಸೌದೆಯಾಗುವಂತೆ ಮಾಡಬೇಡಿ” ಎಂದು ಕೇಳಿಕೊಂಡನು. ಆಗ ಅವನು ದುಖದಿಂದ ಕಂಬನಿಗರೆಯುತ್ತಿದ್ದನು. ವ|| ಹೀಗೆ ಚಂದ್ರಾಪೀಡನು ಹೇಳಲಾಗಿ ನಿಟ್ಟುಸಿರು ಬಿಟ್ಟು ದಡದಡನೆ ಸುರಿಯುತ್ತಿರುವ ಕಣ್ಣೀರುಗಳನ್ನು ಮಿಡಿಯುತ್ತಾ ಮತ್ತೆ ಹೀಗೆ ಹೇಳಿದಳು. ೧೮೦. “ಮಹಾರಾಜ, ನೀನು ಇದೇನು ನಾಚಿಕೆಯಾಗುವ ಮಾತನ್ನು ಹೇಳುತ್ತಿರುವೆ? ಕಳೆದುಹೋದ ಆ ಕರಾಳರಾತ್ರಿಯಲ್ಲೇ ಹೋಗದಿರುವ ನನ್ನ ಪ್ರಾಣಗಳು ಈಗ ಹೋಗಿಬಿಡುತ್ತವೆಯೇ? ಎಲ್ಲರನ್ನೂ ಕೊಲ್ಲುವ ಯಮನು ಕಷ್ಟಸ್ಥಿತಿಯಲ್ಲಿರುವ ಹಾಗೂ ಕಲ್ಲೆದೆಯವಳಾದ ನನ್ನನ್ನು ಕಣ್ಣೆತ್ತಿ ನೋಡುವುದಕ್ಕೂ ಹೇಸಿಗೆಪಡುತ್ತಾನೆ. ಹೀಗಿರಲು ನೀನೇ ಹೇಳು, ನನಗೆ ಸಾವು ಹೇಗೆ ಬರುತ್ತದೆ? ಮತ್ತು ನಾಚಿಕೆಗೆಟ್ಟವರಲ್ಲಿ ಮೊದಲಿಗಳಾದ ನನ್ನ ಸಂಗಡ ಮಾತನಾಡುವುದಕ್ಕಿಂತ ಬೇರೆ ಕಷ್ಟವಿದೆಯೆ? ಏನು ಹೇಳಲಿ! ೧೮೧. ಆ ಸಿಡಿಲಿನ ಹೊಡೆತದಂತೆ ದಾರುಣವಾದ ಪುಂಡರೀಕನ ಮರಣಾನಂತರದಲ್ಲಿ ಯಾರಿಗೂ
ವ|| ಅದಲ್ಲದೆಯುಂ
ಒದವಿದ ಕೋಟಲೆಗಳ ಬಾ
ೞ್ಮೊದಲೆನಿಸಿದ ಬಾರ್ತೆಗೆಟ್ಟ ಕೃತಮಱಯದ ಮಾ
ಯದ ನನ್ನೀವೊಡಲಂ ನಿಲಿ
ಸಿದುದರ್ಕೇನಾನುಮೊಂದು ನೆವಮುಸಿರ್ದಪ್ಪೆಂ         ೧೮೨
ವ|| ಅದೆಂತೆಂದೊಡಂತೀಯವಸ್ಥಾಂತರದೊಳೆಡೆವಿಡದೞುತ್ತಿರ್ದಡಪದವಳ ಮೊಗಮಂ ನೋಡಿ
ತರಳಿಕೆ ಮಾಣದಿನ್ನೆನಸನೞ್ತಪೆ ಸಂಗಡಿಸಿಂಧನಂಗಳಂ
ವಿರಚಿಸು ಬೇಗಮಿಂ ಚಿತಿಯನೇಂ ತಡವೀಕ್ಷಣಮೆನ್ನ ಜೀವಿತೇ
ಶ್ವರನೊಡವೋಗಮೇೞ್ಕುಮೆನಗೆಂಬುದುಮೊರ್ಮೆಯೆ ಚಂದ್ರಮಂಡಲಾಂ
ತರದೊಳದೊರ್ವನಂದು ಪೊಱಮಟ್ಟಿೞತಂದನಮರ್ತ್ಯಮಾರ್ಗದಿಂ        ೧೮೩
ವ|| ಅದೆಂತೆಂದೊಡೆ ತರತರಹಾರಾಲಂಕೃತನುಂ ವಿಶಾಲವೃಕ್ತಸ್ಥಲನುಂ ಕೇಯೂರಕೋಟ ಲಗ್ನಪವನತರಳತರ ಧವಳೋತ್ತರೀಯಾಂಶುಕನುಂ ಕಾಮಿನೀಕುಚಕುಂಕುಮಪತ್ರಲತಾಲಾಂಛಿತ ಸಂದೇಶನುಮುಭಯಕರ್ಣಾಂದೋಳಿ ತಮಕರಕುಂಡಲಮಣಿಪ್ರಭಾರಕ್ತಗಂಡಮಂಡಲನುಂ ಅಳಿಕುಲನೀಲಕುಟಿಲಕುಂತಳವಿಕಟಮೌಳಿಯುಂ ಉತಲ್ಲಕುಮು ದಕೃತಕರ್ಣಪೂರನುಂ ದುಕೂಲ ಪಲ್ಲವಕಲ್ಪಿತೋಷ್ಣೀಷನುಂ ಕುಮುದ ಧವಳದೇಹನುಂ ಮಹಾಪ್ರಮಾಣಪುರುಷನುಂ ಮಹಾಪುರುಷ ಲಕ್ಷಣೋಪೇತನುಂ ದಿವ್ಯಾಕಾರನುಮೆನಿಸಿದ ಮಹಾನುಭಾವಂ
ಧವಳಾಂಗಪ್ರಭೆ ದೆಸೆಯಂ
ಧವಳಿಸೆ ತನಿಗಂಪನಾಳ್ದು ಕಡುದಣ್ಪೆನಸುಂ
ಕವಿತರೆ ನೀಡಿದನಾಗಳ್
ದಿವಿಜೇಭಕರಾನುಕಾರಿ ನಿಜಕರಯುಗಮಂ    ೧೮೪
ವ|| ಅಂತತಿಶೀತಲಸ್ಪರ್ಶಂಗಳಪ್ಪ ಮೃಣಾಲಕೋಮಲಂಗಳೆನಿಪ ಕರಾಂಗುಳಿಗಳಿನೆನ್ನ ಮುಂದುಪರತನಾದ ಪುಂಡರೀಕನನೆತ್ತಿಕೊಂಡು
ಹೇಳಲೂ ಕೇಳಲೂ ಅಶಕ್ಯವೆನಿಸುವಂತಹ ಆಶ್ಚರ್ಯಕರವಾದ ಘಟನೆಯೊಂದು ನಡೆಯಿತು. ಅದನ್ನು ಈಗ ಹೇಳುತ್ತೇನೆ. ವ|| ಅದಲ್ಲದೆ ೧೮೨. ಮೇಲೆ ಮೇಲೆ ಒದಗುವ ಕಷ್ಟಗಳಿಗೆ ಮೂಲಭೂತವಾದ, ಅಪ್ರಯೋಜಕವಾದ, ಉಪಕಾರಸ್ಮರಣೆಯಿಲ್ಲದ, ಅಯೋಗ್ಯವಾದ ಈ ನನ್ನ ಶರೀರವನ್ನು ಉಳಿಸಿಕೊಂಡಿರುವುದಕ್ಕೆ ಒಂದು ಕಾರಣವಿದೆ. ಅದನ್ನು ಹೇಳುತ್ತೇನೆ. ವ|| ಅದೇನೆಂದರೆ ಈ ದುರವಸ್ಥೆಯಲ್ಲಿ ಒಂದೇ ಸಮನೆ ಅಳುತ್ತಿದ್ದ ಸಂಚಿಯವಳ ಮುಖವನ್ನು ನೋಡಿ ೧೮೩. “ತರಳಿಕೆ, ಬಿಡದೆ ಇನ್ನೆಷ್ಟು ಅಳುತ್ತೀಯೆ? ಸೌದೆಗಳನ್ನು ಒಟ್ಟುಗೂಡಿಸು. ಬೇಗ ಚಿತೆಯನ್ನು ಮಾಡು. ತಡವೇತಕ್ಕೆ? ಈ ಕ್ಷಣವೆ ನನ್ನ ಪ್ರಾಣೇಶ್ವರನ ಜೊತೆಯಲ್ಲಿ ನಾನು ಹೋಗಲೇಬೇಕು!” ಎಂದು ಹೇಳುತ್ತಿರಲಾಗಿ ಒಡನೆಯೆ ಚಂದ್ರಮಂಡಲದ ಮಧ್ಯದಿಂದ ಹೊರಟು ಆಕಾಶಮಾರ್ಗದಿಂದ ಒಬ್ಬ ಪುರುಷನು ಇಳಿದು ಬಂದನು. ವ|| ಅದು ಹೇಗೆಂದರೆ, ಬಹಳ ಮಟ್ಟಿಗೆ ಒಲೆದಾಡುತ್ತಿರುವ ಹಾರದಿಂದ ಅಲಂಕೃತನಾಗಿಯೂ, ಅಗಲವಾದ ಎದೆಯುಳ್ಳವನಾಗಿಯೂ, ತೋಳುಬಂದಿಗಳ ತುದಿಯಲ್ಲಿ ಸಿಕ್ಕಿಕೊಂಡಿರುವ ಗಾಳಿಯಿಂದ ಅಲ್ಲಾಡುತ್ತಿರುವ ಬಿಳಿಪಂಚೆಯನ್ನು ಹೊದ್ದುಕೊಂಡಿರುವವನಾಗಿಯೂ, ಆಲಿಂಗಿಸಿಕೊಳ್ಳುವುದರಿಂದ ಕಾಮನಿಯರ ಸ್ತನಗಳಲ್ಲಿ ಚಿತ್ರಿಸಿರುವ ಕುಂಕುಮದ ಪತ್ರಲತೆಯಿಂದ (ಚಿತ್ರ ರಚನೆ) ಗುರುತುಮಾಡಲ್ಪಟ್ಟ ಭುಜಪ್ರದೇಶವುಳ್ಳವನಾಗಿಯೂ, ಕಿವಿಗಳೆರಡರಲ್ಲೂ ತೂಗಾಡುತ್ತಿರುವ ಕಡುಕುಗಳ ರತ್ನದ ಪ್ರಭೆಯಿಂದ ಕೆಂಪಾದ ಕೆನ್ನೆಗಳುಳ್ಳವನಾಗಿಯೂ, ದುಂಬಿಗಳ ಗುಂಪಿನಂತೆ ಕಪ್ಪಾದ ಹಾಗೂ ವಕ್ರವಾದ ಕೇಶಪಾಶದಿಂದ ಸುಂದರವಾದ ತಲೆಯುಳ್ಳವನಾಗಿಯೂ, ಅರಳಿರುವ ಬಿಳಿದಾವರೆಯನ್ನು ಕಿವಿಯಲ್ಲಿ ಮುಡಿದುಕೊಂಡಿರುವವನಾಗಿಯೂ, ನವುರಾದ ರೇಷ್ಮೆವಸ್ತ್ರದಿಂದ ಮಾಡಲ್ಪಟ್ಟ ರುಮಾಲನ್ನು ಧರಿಸಿರುವವನಾಗಿಯೂ, ಬಿಳಿಯ ತಾವರೆಯಂತೆ ಶುಭ್ರವಾದ ಶರೀರವುಳ್ಳವನಾಗಿಯೂ, ಎತ್ತರವಾದ ಆಕಾರವುಳ್ಳವನಾಗಿಯೂ ಮಹಾಪುರುಷಲಕ್ಷಣಗಳಿಂದ ಕೂಡಿಕೊಂಡಿರುವವನಾಗಿಯೂ ಇರುವ ದಿವ್ಯಾಕಾರದ ಮಹಾನುಭಾವನೊಬ್ಬನು, ೧೮೪. ಶುಭ್ರವಾದ ದೇಹಕಾಂತಿಯು ದಿಕುಗಳನ್ನೆಲ್ಲ ಬೆಳಗುತ್ತಿರಲಾಗಿ, ಹೆಚ್ಚಾದ ಸುವಾಸನೆಯಿಂದ ಕೂಡಿಕೊಂಡಿರುವ ತಂಪು ಬಹಳವಾಗಿ ವ್ಯಾಪಿಸುತ್ತಿರಲಾಗಿ, ಐರಾವತದ ಸೊಂಡಿಲನ್ನು ಹೋಲುತ್ತಿರುವ ತನ್ನ ಎರಡು ತೋಳುಗಳನ್ನೂ ಮುಂದಕೆ ಚಾಚಿದನು. ವ|| ಹಾಗೆ ಬಹಳ ತಣ್ಣಗಿರುವ ಮತ್ತು ತಾವರೆದಂಟಿನಂತೆ ಮೃದುವಾದ ಕೈಬೆರಳುಗಳಿಂದ ಮೃತನಾದ ಪುಂಡರೀಕನನ್ನು ನನ್ನ ಎದುರಿನಲ್ಲೇ


185-210/

ಮಹಾಶ್ವೇತೆಯ ವೃತ್ತಾಂತ [185 to 210]
ಬಗೆಗೆಟ್ಟು ಸಾವ ಬಗೆಯಂ
ಮಗಳೆ ಮಹಾಶ್ವೇತೆ ಬಗೆಯದಿರ್ ಕೂಡುವೆ ನೀಂ
ಮಗುೞೆ ಯುಮೀತನನೆನುತಂ
ಮಗೞ್ದ್ದಾತಂಬೆರಸು ಗಗನಮಾರ್ಗಕ್ಕೊಗೆದಂ           ೧೮೫
ವ|| ಅಂತಾ ವ್ಯತಿಕರದೊಳೆನಗತಿಸಂಭ್ರಮಮುಂ ವಿಸ್ಮಯಮುಂ ಕೌತುಕಮುಮೊಗೆಯೆ ಪಿರಿದುಮಂಜಿ ಕಪಿಂಜಲನನಿದೇನೆಂದು ಬೆಸಗೊಳೆಯುಮಾತನೆನಗೆ ಮಱುಮಾತುಗುಡದುನ್ಮಖನಾಗಿ
ಎನಗಂ ಪೇೞದೆಯುಂ ಭೋಂ
ಕೆನಲೆನ್ನಯ ಸಖನನೆತ್ತವೊಯ್ದಪೆ ಮಾಣೆಂ
ದೆನುತಂ ಕೋಪದಿನಾ ಪುರು
ಷನ ಪೆಱಗನೆ ತಾನುಮಂತರೀಕ್ಷಕ್ಕೊಗೆದಂ   ೧೮೬
ವ|| ಅಂತು ಮೂವರುಂ ನೋಡೆ ನೋಡೆ ಚಂದ್ರಮಂಡಲಮಧ್ಯದೊಳ್ ಪುಗೆ ಕಪಿಂಜಲನ ಪೋಗಿಂಗೆ ಶೋಕವಿರ್ಮಡಿಯಾಗೆ ಕಿಂಕರ್ತವ್ಯತಾಮೂಢೆಯೆನಾಗಿ
ತರಳಿಕೆ ಪೇೞದೇನಱವೊ ನೀನೆನಲೆನ್ನವೊಲಾಗಳಳ್ಕಿನಿಂ
ಪರವಶೆಯಾಗಿ ನಿಂದುಮವಳೆನ್ನಯ ಸಾವಿನೊಳಾದ ಶಂಕೆಯಿಂ
ಕರುಣಮನಪ್ಪುಕೆಯ್ದುಸಿರ್ದಳಾನಱಯೆಂ ಸತಿ ಬಂದು ತಂದೆಯಂ
ತಿರೆ ಪದೆದಾ ಮಹಾಪುರುಷನಾಱಸಿದಂ ಭವದೀಯ ಶೋಕಮಂ            ೧೮೬
ಇನ್ನರ ನುಡಿ ಕನಸಿನೊಳಂ
ನನ್ನಿಯೆನಲ್ ಕೇಳ ದಿವ್ಯಪುರುಷಂ ಪ್ರತ್ಯ
ಕ್ಷಂ ನಿನ್ನ ಮುಂದೆ ನುಡಿಯ
ಲ್ಕಿನ್ನುಮದೇನೆಂಬೆ ಸಂದೆಗಕ್ಕೆಡೆಯುಂಟೇ    ೧೮೮
ನಿನ್ನಯ ಜೀವಿತೇಶ್ವರನ ಜೀವಮನಿಂ ಪಡೆದಟ್ಟಲೆಂದು ಲೋ
ಕೋನ್ನತನಪ್ಪ ದಿವ್ಯಪುರುಷಂ ವಿಗತಾಸುವನೊಯ್ದನೞ್ಕಱಂ
ನಿನ್ನುಮನೀಗಳಾಱಸಿದನಂತಿದಱಂದಿದು ನನ್ನಿಯಪ್ಪುದ
ಲ್ತೆನ್ನದೆ ಮಾಣ್ಬುದರ್ಕೆ ಪೆಱತೇಂ ಮರಣವ್ಯವಸಾಯಮೆಂಬುದಂ            ೧೮೯
ಎತ್ತಿಕೊಂಡು ೧೮೫. “ಮಗಳೆ, ಮಹಾಶ್ವೇತೆ, ಮನಸ್ಸನ್ನು ಕೆಡಿಸಿಕೊಂಡು ಸಾಯುವ ವಿಚಾರವನ್ನು ಮಾತ್ರ ಯೋಚಿಸಬೇಡ. ನೀನು ಮತ್ತೆ ಇವನೊಂದಿಗೆ ಸೇರುತ್ತೀಯೆ ಎಂದು ಹೇಳಿ ಹಿಂದಿರುಗಿ ಅವನನ್ನು ಎತ್ತಿಕೊಂಡು ಆಕಾಶಕ್ಕೇರಿದನು.” ವ|| ಹಾಗೆ ಆ ಸಂದರ್ಭದಲ್ಲಿ ನನಗೆ ಬಹಳ ಗಾಬರಿಯೂ ಆಶ್ಚರ್ಯವೂ ಕುತೂಹಲವೂ ಉಂಟಾಗಲು ಬಹಳ ಹೆದರಿ ಕಪಿಂಜಲನನ್ನು ಕುರಿತು ಇದೇನೆಂದು ಕೇಳಲು ಅವನು ನನಗೆ ಉತ್ತರವನ್ನು ಕೊಡದೆ ಮೇಲುಮುಖನಾಗಿ, ೧೮೬. “ನನಗೆ ಹೇಳದೆ ಕೇಳದೆ ನನ್ನ ಗೆಳೆಯನನ್ನು ತಟ್ಟನೆ ಎಲ್ಲಿಗೆ ಎತ್ತಿಕೊಂಡು ಹೋಗುತ್ತಿರುವೆ? ನಿಲ್ಲು?” ಎಂದು ಕೋಪದಿಂದ ಆ ಪುರುಷನನ್ನು ಹಿಂಬಾಲಿಸಿ ತಾನೂ ಆಕಾಶಕ್ಕೆ ಏರಿಹೋದನು. ವ|| ಹಾಗೆ ನೋಡುತ್ತಿರುವಂತೆಯೆ ಮೂವರೂ ಚಂದ್ರಮಂಡಲದ ಮಧ್ಯವನ್ನು ಪ್ರವೇಶಿಸಲಾಗಿ ಕಪಿಂಜಲನು ಹೊರಟುಹೋದುದರಿಂದ ದುಖವು ಇಮ್ಮಡಿಯಾಗಲು ಏನು ಮಾಡಬೇಕೆಂದು ತಿಳಿಯದವಳಾಗಿ ೧೮೭. “ತರಳಿಕೆ, ಇದೇನು ಹೇಳು. ನಿನಗೆ ಗೊತ್ತಾಯಿತೆ?” ಎಂದು ಅವಳನ್ನು ಕೇಳಿದೆನು. ಆಗ ಅವಳೂ ನನ್ನಂತೆಯೇ ಭಯದಿಂದ ಪರವಶಳಾಗಿದ್ದಳು. ಅದಲ್ಲದೆ ನಾನು ಪ್ರಾಣತ್ಯಾಗಮಾಡಿಬಿಡಬಹುದೆಂಬ ಶಂಕೆ ಬೇರೆ ಅವಳಿಗಿತ್ತು. ಅದರಿಂದ ಅವಳು ಕರುಣೆಯಿಂದ ಕೂಡಿ “ಅಮ್ಮನನಗೇನೂ ಗೊತ್ತಿಲ್ಲ. ಆದರೆ ಆ ಮಹಾಪುರುಷನು ಬಂದು ತಂದೆಯಂತೆ ನಿನ್ನ ಮೇಲೆ ವಾತ್ಸಲ್ಯವನ್ನು ತೋರಿಸಿ ನಿನ್ನ ದುಖವನ್ನು ಪರಿಹರಿಸಿದ್ದಾನೆ. ೧೮೮. ಇಂತಹವರು ಸ್ವಪ್ನದಲ್ಲಿ ಕಾಣಿಸಿಕೊಂಡು ಹೇಳಿದರೂ ಆ ಮಾತು ಸುಳ್ಳಾಗುವುದಿಲ್ಲ. ಹೀಗಿರಲು ಆ ದಿವ್ಯಪುರುಷನು ಪ್ರತ್ಯಕ್ಷನಾಗಿ ನಿನ್ನ ಮುಂದೆ ಹೇಳಿರಲಾಗಿ ಅಲ್ಲಿ ಸಂಶಯಕ್ಕೆ ಎಡೆಯೇ ಇಲ್ಲ. ಹೆಚ್ಚಿಗೆ ಹೇಳಬೇಕಾದ್ದೇ ಇಲ್ಲ ೧೮೯. ನಿನ್ನ ಪ್ರಾಣಕಾಂತನ ಹೋದ ಪ್ರಾಣವನ್ನು ಮರಳಿ ಬರುವಂತೆ ಮಾಡಿ, ಜೀವ ಬರಿಸಿ ಅವನನ್ನು ಕಳುಹಿಸಿಕೊಡಬೇಕೆಂಬ ಉದ್ದೇಶದಿಂದಲೆ ಈ ಲೋಕೋತ್ತರನಾದ ದಿವ್ಯಪುರುಷನು ಸಾವನ್ನಪ್ಪಿದ ಅವನನ್ನು ಕೊಂಡೊಯ್ದಿದ್ದಾನೆ. ಹಾಗೂ ನಿನ್ನನ್ನು ಸಮಾಧಾನಪಡಿಸಿದ್ದಾನೆ. ಅದರಿಂದ ಇದು ನಿಜವಲ್ಲವೆಂದು
ನಿಸದಂ ಕಪಿಂಜಲ ಜೀ
ವಿಸುತಿರೆ ನಿನ್ನಲ್ಲಿಗೆಯ್ದದಿರನದಱಂ ರ
ಕ್ಷಿಸವೇೞ್ಕುಮಾವ ತೆಱದಿಂ
ದಸುವಂ ನಿನ್ನಲ್ಲಿಗಾತನೆಯ್ತರ್ಪಿನೆಗಂ           ೧೯೦
ವ|| ಎಂದವಳ್ ಕಾಲ ಮೇಲೆ ಬೀೞ್ವುದುಂ
ಪಿರಿದುಮಿದಿಂತುಟೆಂದು ಬಗೆದುಂ ನೆ ಬಾೞ್ಕೆಯೊಳಾದ ತೃಷ್ಣೆಯಂ
ಪರಿಹರಿಸಲ್ಕಮಾರ್ಗಮಱದಾಗಿಯುಮುಕ್ಕೆವದಿಂದಮಂತೆ ಪೆಂ
ಡಿರ ಬಗೆ ಸಾಜದಿಂ ಕುಟಿಲಮಾಗಿಯುಮಿಂತು ದುರಾಸೆಯಿಂದಮೋ
ಸರಿಸದೆ ನನ್ನ ನಾನೆ ಬಿಡಲಾಱದ ಪಾತಕಿಯೆಂ ಮಹೀಪತೀ     ೧೯೧
ವ|| ಅನಂತರಮಾ ಸರೋವರದ ತೀರದೊಳೆಡೆವಿಡದೆ ಪೊರಳುತವೆ ಪರೆದ ಮುಡಿಯೊಳ್ ಪೊರೆದ ಕಣ್ಣ ನೀರಿಂ ನಾಂದು ಕದಂಪಿನೊಳ್ ಪಗಿಲ್ತು ಪತ್ತಿದುತ್ತರೀಯೆಯೆಂ ಆಕ್ರಂದನದಿಂ ಗಂಟಲೊಡೆದು ದನಿ ಕಿಡೆ ತರಳಿಕೆವೆರಸು ಬಿಡದೞುತ್ತುಮಿರಲಾ ಪಾಪಕಾರಿಣಿಯಪ್ಪ ಕಾಳರಾತ್ರಿಪ್ರತಿಮೆಯೆನಿಸಿದ ಮಹಾರಾತ್ರಿಯಾಗಲ್ ಶೋಕೋದ್ರೇಕದಿಂ ಯುಗಸಹಸ್ರಾಯಮಾನಮಾಗೆ
ಅಱುವೆನ್ನಂ ತರಳಿಕೆ ಮ
ಯ್ವೞಯಿಂ ಪಿಡಿಯೊಯ್ಯನೆತ್ತಿ ಮೆಲ್ಲನೆ ತಡಿಗಾ
ಗಿೞತಂದೀ ಕೊಳದೊಳ್ ನೀ
ರಿಱಯಿಸೆ ನೀರಿಱದೆನಿಲ್ಲಿ ಬೆಳಗಪ್ಪಾಗಳ್       ೧೯೨
ವ|| ಅಂತು ನೀರಿೞದು ನೀರಿೞದು ತದನಂತರಂ
ಆತನ ಪರಮಪ್ರೀತಿಯಿ
ನಾತನ ವಲ್ಕಲದಿನಾತನಕ್ಷಾವಳಿಯಿಂ
ದಾತನ ಕಮಂಡಲುವಿನಿಂ
ದಾತನ ವೇಷಮನೆ ತಾಳ್ದಿ ತಳೆದೆಂ ವ್ರತಮಂ            ೧೯೩
ವ|| ಅಂತು ತಳೆದು ಮದೀಯ ಮಂದಭಾಗ್ಯತೆಯುಮಂ ದೈವದ ದಾರುಣತೆಯುಮಂ ಶೋಕೋದ್ರೇಕಮುಮಂ ದುಖದ ದುಸಹತೆಯುಮಂ ಪದಾರ್ಥದನಿತ್ಯತೆಯುಮಂ ಭಾವಿಸಿ ನೋಡಿ
ಹೇಳದೆ ಮರಣಪ್ರಯತ್ನವನ್ನು ಕೈಬಿಡಬೇಕು. ಸಮಾಧಾನಪಡಿಸುವ ಆ ಮಾತಿಗಿಂತಲೂ ಬೇರೆ ಇನ್ನೇನು ಬೇಕು? ೧೯೦. ಕಪಿಂಜಲನು ಬದುಕಿದ್ದರೆ ನಿಜವಾಗಿಯೂ ನಿನ್ನಲ್ಲಿಗೆ ಬರದೆ ಇರುವುದಿಲ್ಲ. ಆದ್ದರಿಂದ ಅವನು ನಿನ್ನ ಸಮೀಪಕ್ಕೆ ಬರುವವರೆಗೂ ಯಾವ ರೀತಿಯಿಂದಲಾದರೂ ಜೀವವನ್ನು ಕಾಪಾಡಿಕೊಂಡೇ ತೀರಬೇಕು” ವ|| ಎಂದು ಅವಳು ನನ್ನ ಕಾಲಿನ ಮೇಲೆ ಬೀಳಲಾಗಿ
೧೯೧. ಎಲೈ ರಾಜನೆ, ಬಹುಶ ಇದು ಹೀಗೆಯೆ ಇರಬೇಕೆಂದು ಆಲೋಚಿಸಿಯೂ, ಮಿಗಿಲಾಗಿ ಬದುಕಿರಬೇಕೆಂಬ ಆಸೆಯನ್ನು ಬಿಡಲು ಯಾರಿಗೂ ಆಗದಿರುವುದರಿಂದಲೂ, ಅವನು ಮರಳಿ ಬರುತ್ತಾನೆಂಬ ಆಶಾಬಂಧದಿಂದಲೂ, ಹೆಂಗಸರ ಸ್ವಭಾವವು ಸಹಜವಾಗಿ ವಕ್ರವಾಗಿರುವುದರಿಂದಲೂ ಹೀಗೆ ದುರಾಸೆಗೆ ಅಂಟಿಕೊಂಡು ಪ್ರಾಣವನ್ನು ಬಿಡಲಾರದ ಪಾಪಿಷ್ಠಳಾಗಿದ್ದೇನೆ. ವ|| ಬಳಿಕ ಆ ಸರೋವರದ ದಡದಲ್ಲಿ ಎಡೆಬಿಡದೆ ಹೊರಳಾಡುತ್ತಾ ಚದುರಿರುವದ ಕೂದಲುಗಳಲ್ಲಿ ವ್ಯಾಪಿಸಿಕೊಂಡು (ಕೂಡಿಕೊಂಡು), ಕಣ್ಣೀರಿನಿಂದ ಒದ್ದೆಯಾಗಿ ಕೆನ್ನೆಯಲ್ಲಿ ಅಂಟಿಕೊಂಡಿರುವ ಹೊದೆಯುವ ವಸ್ತ್ರವುಳ್ಳವಳಾಗಿ, ರೋದನದಿಂದ ಗಂಟಲೊಡೆದು ದನಿ ಗಾರುಬೀಳಲು ತರಳಿಕೆಯೊಂದಿಗೆ ಒಂದೇಸಮನೆ ಅಳುತ್ತಿರಲಾಗಿ ಪ್ರಳಯಕಾಲದ ರಾತ್ರಿಗೆ ಸಮಾನವಾದ ಆ ಭಯಂಕರವಾದ ಪಾಪರಾತ್ರಿಯ ಶೋಕಾತಿಶಯದಿಂದ ಸಾವಿರಯುಗದಷ್ಟು ದೀರ್ಘವಾಗಲಾಗಿ, ೧೯೨. ಬೆಳಗಾಗಲು, ಅಳುತ್ತಿರುವ ನನ್ನನ್ನು ತರಳಿಕೆಯು ತನ್ನ ಶರೀರಾವಲಂಬನದಿಂದ ಹಿಡಿದುಕೊಂಡು (ಮೈಮೇಲೆ ಒರಗಿಸಿಕೊಂಡು) ಹಿಡಿದೆತ್ತಿ ಮೆಲ್ಲನೆ ದಡಕ್ಕೆ ಇಳಿಸಿ ಸ್ನಾನ ಮಾಡಿಸಲಾಗಿ ಸ್ನಾನ ಮಾಡಿದೆನು. ವ|| ಹಾಗೆ ಸ್ನಾನ ಮಾಡಿ ಬಳಿಕ, ೧೯೩. ಅವನ ಮೇಲಿನ ಅತ್ಯಕವಾದ ಪ್ರೀತಿಯಿಂದ ಅವನ ಉಡುತ್ತಿದ್ದ ನಾರುಬಟ್ಟೆಯನ್ನೇ ಉಟ್ಟುಕೊಂಡು, ಅವನ ಜಪಸರವನ್ನೇ ತೆಗೆದುಕೊಂಡು, ಅವನ ಕಮಂಡಲುವನ್ನೇ ಹಿಡಿದುಕೊಂಡು, ಅವನು ವೇಷವನ್ನೇ ತಾಳಿ ಬ್ರಹ್ಮಚರ್ಯವ್ರತವನ್ನು ಆರಂಭಿಸಿದೆನು. ವ|| ಹಾಗೆ ವ್ರತವನ್ನು ಹಿಡಿದು ನನ್ನ ಅದೃಷ್ಟಹೀನತೆಯನ್ನೂ, ದೈವದ ಕಠೋರತೆಯನ್ನೂ, ಅತಿಶಯವಾದ ಶೋಕವನ್ನೂ,
ಮನಮಂ ನಿಗ್ರಹಿಸುತ್ತ ಸದ್ವಿಷಯದತ್ತಲ್ ಪೊರ್ದದಂತಾಗೆ ಮಾ
ಡಿ ನಿರುದ್ಧೇಂದ್ರಿಯೆಯಾಗಿ ಬಂಧುಜನಮಂ ತಾಯ್ತಂದೆಯಂ ಪತ್ತುವಿ
ಟ್ಟೆನಗಿನ್ನೊರ್ವರುಮೇವರೆಂಬ ಬಗೆಯಂ ನಿಶ್ಚೆ ಸಿ ಲೋಕೈಕನಾ
ಥನ ನಾನಾಗಳನಾಥೆಯೆಂ ಶರಣೆನ್ನುತ್ತಾಶ್ರೆ ಸಿದೆಂ ಸ್ಥಾಣುವಂ ೧೯೪
ಜನನೀ ಜನಕರ್ ಬಾಂಧವ
ಜನಸಹಿತತ್ತೞುತೆ ಬಂದು ನಾನಾವಿಧ ಸಾಂ
ತ್ವನವಚನಸಹಿತಮುಸಿರ್ದರ್
ಮನೆಗೊಡಗೊಂಡೊಯ್ಯಲೆಂಬ ಬಗೆಯಿಂದೆನ್ನಂ         ೧೯೫
ಅಂತೆರವುಗೊಂಡಿದೇನಿವ
ಳೆಂತುಂ ಪೋ ಬಾರಳೇವೆನೆನುತಂ ದುಖಾ
ಕ್ರಾಂತಂ ಪಲವುಂ ದಿನಮಿ
ರ್ದೆಂತಾನುಂ ಮನೆಗೆ ಪೋದನೆನ್ನಯ ಜನಕಂ          ೧೯೬
ವ|| ಅಂತು ಪೋಗೆ
ಜಪದಿಂ ತಪದಿಂದೊಡಲಂ
ಕ್ಷಪಿಯಿಸಿದಪೆನೆಂಬೊಡದು ಕೃತಜ್ಞತೆ ಗಡ ಚಿ
ಜಪವೆಣಿಸುವ ನೆಪದಿಂದಂ
ನೃಪ ತದ್ಗುಣಗಣಮನೀಗಳೆಣಿಸುತ್ತಿರ್ಪೆಂ       ೧೯೭
ಅಯಶಕ್ಕೀಡಾದ ನಿರ್ಲಕ್ಷಣೆಯನಶುಭೆಯಂ ನಿಷಲೋತ್ಪನ್ನೆಯಂ ನಿ
ರ್ದಯೆಯಂ ನಿಸ್ನೇಹೆಯಂ ನಿಸ್ತ್ರಪೆಯನಸುಖೆಯಂ ನಿಂದ್ಯೆಯಂ ನಿಷ್ಪಲಪ್ರಾ
ಣೆಯನಾದಂ ಕ್ರೂರೆಯಂ ಬ್ರಾಹ್ಮಣಹನನ ಮಹಾಪಾಪಮಂ ಗೆಯ್ದ ನಿಸ್ತ್ರಿಂ
ಶೆಯನೆನ್ನಂ ಪಾಪೆಯಂ ನೀಂ ಬೆಸಗೊಳೆ ಫಲಮೇಂ ಪೇೞ್ ಮಹೀಪಾಲ ಚಂದ್ರಾ             ೧೯೮
ಸೊಗಯಿಪ ಸಸಿ ಶರದದ ಬೆ
ಳ್ಮುಗಿಲೊಳ್ ಪೊರೆಯಿಂದಮೆಯ್ದೆ ಮುಸುಕಿರ್ದುದೆನಲ್
ಸೊಗಯಿಪ ದುಗುಲದ ಸೆಱಗಂ
ಮೊಗಕ್ಕೆ ತೆಗೆದಾಗಳಿರದೆ ಗೋಳಿಟ್ಟೞ್ತಳ್     ೧೯೯
ಸಹಿಸಲಸಾಧ್ಯವಾದ ಮನೋವ್ಯಥೆಯನ್ನೂ, ಜಗತ್ತಿನ ವಸ್ತುಗಳ ಅನಿತ್ಯತೆಯನ್ನೂ ಆಲೋಚಿಸಿ ನೋಡಿ ೧೯೪. ಮನಸ್ಸನ್ನು ಕೆಟ್ಟ ವಿಷಯಗಳ ಕಡೆಗೆ ಹರಿಯದಂತೆ ಹತೋಟಿಯಲ್ಲಿಟ್ಟುಕೊಂಡು ಜಿತೇಂದ್ರಿಯಳಾಗಿ ನೆಂಟರಿಷ್ಟರನ್ನೂ ತಾಯಿತಂದೆಗಳನ್ನೂ ದೂರಮಾಡಿ, ನನಗೆ ಯಾರನ್ನು ಕಟ್ಟಿಕೊಂಡು ಏನಾಗಬೇಕೆಂದು ತೀರ್ಮಾನಿಸಿ ಅನಾಥಳಾದ ನಾನು ಜಗತ್ತಿಗೆಲ್ಲ ಒಡೆಯನಾದ ಆ ಪರಮೇಶ್ವರನನ್ನು ನೀನೇ ಗತಿ ಎಂದು ಆಶ್ರಯಿಸಿದೆನು. ೧೯೫. ನನ್ನ ತಾಯಿತಂದೆಗಳು ಬಂಧುಬಳಗ ಸಮೇತರಾಗಿ ಅಳುತ್ತಾ ಬಂದು ನನ್ನನ್ನು ಜೊತೆಯಲ್ಲಿ ಮನೆಗೆ ಕರೆದುಕೊಂಡು ಹೋಗಬೇಕೆಂಬ ಉದ್ದೇಶದಿಂದ ಅನೇಕ ಬಗೆಯ ಸಮಾಧಾನಪಡಿಸುವ ಮಾತುಗಳನ್ನಾಡಿದರು. ೧೯೬. ಹೀಗೆ ಬೇಡಿಕೊಂಡು ‘ಅಯ್ಯೋ ಇವಳೇನಾದರೂ ಬರುವುದೇ ಇಲ್ಲವಲ್ಲ!’ ಎಂದು ನನ್ನ ತಂದೆಯು ಬಹಳ ದುಖಾಕ್ರಾಂತನಾದನು. ಹಾಗೂ ಕೆಲವು ದಿನಗಳು ಇಲ್ಲೇ ಇದ್ದು ಕೊನೆಗೆ ಬಹಳ ಕಷ್ಟದಿಂದಲೇ ಮನೆಗೆ ಮರಳಿದನು. ವ|| ಹಾಗೆ ಹೊರಟುಹೋಗಲಾಗಿ ೧೯೭. ಜಪದಿಂದಲೂ, ತಪಸ್ಸಿನಿಂದಲೂ ಶರೀರಶೋಷಣೆ ಮಾಡುತ್ತಿದ್ದೇನೆ. ಎಂದರೆ ಅದು ನನ್ನ ಸತ್ತ ಇನಿಯನಿಗೆ ತೋರಿಸುವ ಕೃತಜ್ಞತೆ ಮಾತ್ರ. ಛೆ! ಛೆ! ಜಪವೂ ಇಲ್ಲ ತಪವೂ ಇಲ್ಲ. ಎಲೈ ರಾಜನೆ, ಜಪಮಾಡುವ ನೆವದಿಂದ ಅವನ ಗುಣಸಮುದಾಯವನ್ನು ಲೆಕ್ಕ ಮಾಡುತ್ತಿದ್ದೇನೆ, ಅಷ್ಟೆ! ೧೯೮. ಎಲೈ ಚಂದ್ರನಂತಿರುವ ಅರಸನೆ, ಅಪಕೀರ್ತಿಗೆ ಪಾತ್ರಳಾದ, ಶುಭಲಕ್ಷಣಗಳಿಲ್ಲದಿರುವ, ಅಮಂಗಳಸ್ವರೂಪಳಾದ, ವ್ಯರ್ಥವಾಗಿ ಹುಟ್ಟಿರುವ, ದಯಾರಹಿತಳಾದ, ಪ್ರೀತಿಯೇ ಇಲ್ಲದ, ನಾಚಿಕೆಯಿಲ್ಲದ, ಸಂತೋಷವಿಲ್ಲದ, ನಿಂದೆಗೆ ಪಾತ್ರಳಾದ, ವ್ಯರ್ಥವಾಗಿ ಜೀವನವನ್ನು ಮಾಡುತ್ತಿರುವ ಕ್ರೂರಳಾದ, ಬ್ರಹ್ಮಹತ್ಯೆಯ ಮಹಾಪಾಪಕ್ಕೆ ಗುರಿಯಾಗಿರುವ ಘಾತುಕಿಯಾದ, ಪಾಷಿಷ್ಠಳಾದ ನನ್ನ ವಿಷಯವನ್ನು ಕೇಳಿದ್ದರಿಂದ ನಿನಗೆ ಏನು ಪ್ರಯೋಜನವಾಯಿತು? ಹೇಳು!” ೧೯೯. (ಎಂದು ಹೇಳಿ) ಮನೋಹರವಾದ ಚಂದ್ರನು ಶರತ್ಕಾಲದ ಬಿಳಿಯ ಮೋಡದ ಪದರದಿಂದ ಮುಚ್ಚಿಕೊಂಡಿರುವಂತೆ ಅವಳು ಸೊಗಸಾದ
ವ|| ಅಂತೞುತಿರ್ದಳನೆಂತಾನುಂ ಸಂತೈಸಿ
ಮೊದಲೊಳ್ ಗೌರವಮಂ ಮಾ
ಡಿದುದಲ್ಲದೆ ತನ್ನ ವಾರ್ತೆಯಂ ಸದ್ಭಾ
ವದಿನಾದ್ಯಂತಂ ಸತಿಪೇ
ೞ್ದುದರ್ಕೆ ಹೃತಹೃದಯನಾಗಿ ಚಂದ್ರಾಪೀಡಂ  ೨೦೦
ಇನಿಸೊಗೆತರ್ಪ ಕಣ್ಬನಿಗಳಿಂದಮೆ ನೇಹಮನುಂಟುಮಾಡುವಂ
ಗನೆಯರೊಳೇನಪಾರಭವಭೋಗಮನಿಂತಿರೆ ಪತ್ತುವಿಟ್ಟು ಕಾ
ನನದೊಳೆ ನಟ್ಟುನಿಂದು ಸುಕುಮಾರಮೆನಿಪ್ಪ ಶರೀರಮಂ ಕಱು
ತ್ತಿನಿವಿರಿದೊಂದು ಘೋರತಪಕೊಡ್ಡಿದೆ ನಿನ್ನವೊಲಾರ್ ಕೃತಜ್ಞೆಯರ್       ೨೧೦
ಸತ್ತವರೇೞ್ವರೆ ಪೇೞೊಡ
ಸತ್ತರೆ ತಮ್ಮೞಲನಳವಿಯಂ ಮೞಸಲೆಂ
ದುತ್ತವಳಿಕೆಯೊಳೆ ಸಾವರ್
ಸತ್ತವರವರ್ಗಾವ ಹಿತಮನಾಚರಿಸುವರೋ   ೨೦೨
ಅವರವರ್ಗಾದ ಕರ್ಮಘಲಮಿರ್ಪಡೆ ಬೇಱದಱಂದ ಮೇಲೆ ಕೂ
ಡುವರೊಡಸ್ತವರೆಂಬೊಡದು ಕೂಡದು ಕೇವಲಮಾತ್ಮಘಾತದೋ
ಷವೆ ಪೆಱತಿಲ್ಲ ಸತ್ತರೊಡಸಾಯದೆ ನಿಂದೊಡೆ ಮಾಡಲಕ್ಕುಮಿ
ತ್ತವರ್ಗೆ ಜಲಾಂಜಲಿಪ್ರಭೃತಿ ದಾನವಿಶೇಷ ಮಹೋಷಕಾರಮಂ ೨೦೩
ಸತ್ತಳೆ ಕಾಮದೇವನ ಪರೋಕ್ಷದೊಳಾ ರತಿ ಪಾಂಡು ಸತ್ತೊಡಂ
ಸತ್ತಳೆ ಕುಂತಿ ಮತ್ತಮಭಿಮನ್ಯುಕುಮಾರಕನಂದು ಸತ್ತೊಡೇ
ನುತ್ತರೆ ಸತ್ತಳೇ ನೆಗೞ್ದ ಸಿಂಧುನೃಪಾಲಕನಂದು ಸತ್ತೊಡಂ
ಸತ್ತಳೆ ದುಶ್ಯಳಾವನಿತೆಯಿಂತಿವು ನೀವರಿದಂದವಲ್ಲವೇ            ೨೦೪
ಬಿಳಿಯ ನಾರುಮಡಿಯ ಸೆರಗಿನಿಂದ ಮುಖವನ್ನು ಮುಚ್ಚಿಕೊಂಡು ಒಂದೇಸಮನೆ ಗೋಳಾಡಿ ಅತ್ತಳು. ಟಿ. ದುಕೂಲ=ರೇಷ್ಮೆ ಬಟ್ಟೆ, ಉತ್ತಮವಾದ ಬಟ್ಟೆ ಎಂಬ ಅರ್ಥವಿದೆ. ಪ್ರಕೃತ ಸಂದರ್ಭಕ್ಕೆ ತಕ್ಕಂತೆ ಉತ್ತಮವಾದ ನಾರುಮಡಿ ಎಂದು ಹೇಳಬೇಕು. ವ|| ಹೀಗೆ ಅಳುತ್ತಿದ್ದ ಅವಳನ್ನು ಬಹಳ ಕಷ್ಟದಿಂದ ಸಮಾಧಾನಪಡಿಸಿ, ೨೦೦. ಚಂದ್ರಾಪೀಡನಿಗೆ ಮೊದಲೆ ಅವಳ ಸದ್ಗುಣಗಳಿಂದ ಗೌರವವುಂಟಾಗಿತ್ತು. ಈಗ ಅವಳು ತನ್ನ ವೃತ್ತಾಂತವನ್ನೆಲ್ಲಾ ಆದ್ಯಂತವಾಗಿ ಒಳ್ಳೆಯ ಮನಸ್ಸಿನಿಂದ ಹೇಳಿದ್ದಕ್ಕೆ ಅವನು ಆಕರ್ಷಿಸಲ್ಪಟ್ಟ ಮನಸ್ಸುಳ್ಳವನಾಗಿ ಹೀಗೆ ಹೇಳಿದನು. ೨೦೧. “ಪೂಜ್ಯಳೆ, ಲೋಕದಲ್ಲಿ ಒಂದಷ್ಟು ಕಣ್ಣೀರನ್ನು ಸುರಿಸಿ ಸ್ನೇಹವನ್ನು ತೋರ್ಪಡಿಸಿಕೊಳ್ಳುವ ಹೆಂಗಸರಲ್ಲಿ ವಿಶೇಷವೇನಿದೆ? ನೀನಾದರೋ ಅಪಾರವಾದ ಐಹಿಕ ಸುಖಭೋಗವನ್ನು ಹೀಗೆ ತೊರೆದು, ಕಾಡಿನಲ್ಲೆ ನೆಲೆಸಿ, ಕೋಮಲವಾದ ಶರೀರವನ್ನು ದಂಡಿಸಿ, ಇಷ್ಟೊಂದು ಕಠೋರವಾದ ತಪಸ್ಸಿಗೆ ಈಡುಮಾಡಿರುವೆ, ನಿನ್ನಂತೆ ಇನಿಯನಲ್ಲಿ ಕೃತಜ್ಞತೆಯುಳ್ಳ ಹೆಂಗಸರು ಯಾರಿದ್ದಾರೆ? ೨೦೨. ಒಂದು ವೇಳೆ ಸಹಗಮನವನ್ನು ಮಾಡಿದರೆ ಸತ್ತವರು ಏಳುತ್ತಾರೆಯೇ? ತಮ್ಮ ದುಖಭಾರವನ್ನು ಅಡಗಿಸಬೇಕೆಂಬ ಒಂದು ಕಾತರತೆಯಿಂದ ಕೆಲವರು ಜೊತೆಯಲ್ಲಿ ಸಾಯುತ್ತಾರೆ. ಅಂತಹವರು ಸತ್ತವರಿಗೆ ಯಾವ ಹಿತವನ್ನು ಮಾಡಿದಂತಾಗುತ್ತದೆ? ೨೦೩. ಸತ್ತವರು ಅವರವರು ಮಾಡಿದ ಕರ್ಮಕ್ಕೆ ಅನುಸಾರವಾಗಿ ಬೇರೆಬೇರೆ ಕಡೆಗಳಲ್ಲಿ ಜನ್ಮವನ್ನು ಪಡೆಯುತ್ತಾರೆ. ಅದರಿಂದ ಮೊದಲು ಸತ್ತವರೂ ಅವರ ಜೊತೆಯಲ್ಲಿ ಸತ್ತವರೂ ಸತ್ತ ಮೇಲೆ ಒಟ್ಟಿಗೆ ಸೇರುತ್ತಾರೆ ಎಂಬುದು ಸುತರಾಂ ಅಸಂಗತವಾಗುತ್ತದೆ. ಅಲ್ಲದೆ ಜೊತೆಯಲ್ಲಿ ಸತ್ತವರಿಗೆ ಆತ್ಮಹತ್ಯಾದೋಷವು ಬೇರೆ ಬರುತ್ತದೆ; ಬೇರೆ ಯಾವ ಪ್ರಯೋಜನವೂ ಇಲ್ಲ. ಅಲ್ಲದೆ ಸತ್ತವರ ಜೊತೆಯಲ್ಲಿ ಸಾಯದೆ ಬದುಕಿದ್ದರೆ, ಅವರಿಗೆ ತರ್ಪಣ ಮೊದಲಾದುವುಗಳನ್ನು ಕೊಡುವುದರಿಂದ ಮಹೋಪಕಾರವನ್ನು ಮಾಡಲು ಸಾಧ್ಯವಾಗುತ್ತದೆ. ೨೦೪. ಮನ್ಮಥನು ಸತ್ತು ಅಗಲಿದನಂತರ ಅವನ ಹೆಂಡತಿಯಾದ ರತಿಯು ಸತ್ತಳೇನು? ಪಾಂಡುಮಹಾರಾಜನು ಸತ್ತಾಗ ಕುಂತಿ ಸತ್ತಳೆ? ಮತ್ತು ಅಭಿಮನ್ಯು ಸತ್ತಾಗ ಉತ್ತರೆಯು ಸತ್ತಳೆ? ಸೈಂಧವನು ಸತ್ತಾಗ ದುಶ್ಯಳೆಯು ಸತ್ತಳೆ? ಇವೆಲ್ಲವೂ
ವ|| ಅಂತುಮಲ್ಲದೆಯುಂ
ಆನಾಶ್ವಾಸಿಸಿದನಿತಱ
ಳೇನಾ ಚಂದ್ರಮನೆ ನಿನ್ನನಾಶ್ವಾಸಿಸಿದಂ
ತಾನೆಂದೊಡದೇನೆಂಬುದೊ
ಮಾನಿನಿ ತದ್ವಿಧರ ವಚನಮವಿತಥಮೆ ವಲಂ             ೨೦೫
ವ|| ಅದಱನನಿಂದ್ಯಮಪ್ಪ ನಿಜಚರಿತಮಂ ನಿಂದಿಸಲಾಗದೆಂದನೇಕ ಪುರಾಣಕಥಾ ಪ್ರಕಥನದೊಳಂ ಬಹುಪ್ರಕಾರ ಸಾಂತ್ವವಚನ ದೊಳಮೆಂತಾನುಮರಸಂ ಸಂತೈಸಿ
ವಿನಯದೊಳೆ ಮತ್ತಮಂದೊ
ಯ್ಯನೆ ನಿರ್ಝರವಾರಿಯಂ ನಿಜಾಂಜಲಿಯಿಂ ತಂ
ದನುವಿಸಿ ವದನಪ್ರಕ್ಷಾ
ಳನಮಂ ಮಾಡಿಸಿದನಂದು ಚಂದ್ರಾಪೀಡಂ   ೨೦೬
ಅವಧರಿಸಿ ಮಹಾಶ್ವೇತಾ
ಪ್ರವೃತ್ತಿಯಂ ಶೋಕಭಾರಮಂ ತಾಳ್ದಿದವೋಲ್
ರವಿಯುಂ ದಿವಸವ್ಯಾಪಾ
ರವೆಲ್ಲಮಂ ಪತ್ತುವಿಟ್ಟಧೋಮುಖನಾದಂ      ೨೦೭
ವ|| ಅನಂತರಂ ರವಿಬಿಂಬಮಪರಾಂಭೋಗೆ ವಿಲಂಬಿಸುವುದುಂ
ಜಳಜಭವಾಂಡಂ ಜಂಬೂ
ಫಳರಸದಿಂ ತೀವಿತೆಂಬಿನಂ ಜಗಮಂ ಕೋ
ಕಿಳನಯನರುಚಿರುಚಿರ ಕ
ಣಳಿಸಿರೆ ಪರ್ವಿದುದು ಸಾಂದ್ರ ಸಂಧ್ಯಾರಾಗಂ            ೨೦೮
ವ|| ಆ ಸಂಧ್ಯಾಸಮಯದೊಳ್
ಬೞಕೆ ಪದಮಂ ಕಮಂಡಲು
ಜಳದಿಂದಂ ಕರ್ಚಿ ತೀರ್ಚಿ ಸಂಧ್ಯಾನಿಯಮಂ
ಗಳನೆಯ್ದಿ ಭಸ್ಮಶಯ್ಯಾ
ತಳದೊಳ್ ಬಿಸುಸುಯ್ದು ಮೆಯ್ಯನಿಕ್ಕಿದಳಾಗಳ್         ೨೦೯
ನಿಮಗೆ ತಿಳಿದಿರುವ ವಿಷಯವೇ ಅಲ್ಲವೆ? ವ|| ಅದಲ್ಲದೆ ೨೦೫. ನಾನು ಸಮಾಧಾನಪಡಿಸುವುದು ಏನು ಮಹಾ ದೊಡ್ಡ ವಿಚಾರ. ಆ ಚಂದ್ರನೇ ಬಂದು ನಿಮ್ಮನ್ನು ಸಮಾಧಾನಪಡಿಸಿದ್ದಾನೆ ಎಂದ ಮೇಲೆ ಅದರ ಅತಿಶಯವನ್ನು ಏನು ಹೇಳೋಣಮ್ಮ. ಅಂತಹವರ ಮಾತು ಖಂಡಿತವಾಗಿಯೂ ಸುಳ್ಳಾಗುವುದಿಲ್ಲ. ವ|| ಅದರಿಂದ ತೆಗಳಿಕೆಗೆ ತಕ್ಕುದಲ್ಲದ ನಿನ್ನ ನಡೆವಳಿಕೆಯನ್ನು ತೆಗಳಬಾರದು ಎಂದು ಅನೇಕ ಪುರಾಣಕಥೆಗಳನ್ನು ಹೇಳುವುದರಿಂದಲೂ, ಅನೇಕ ಪ್ರಕಾರವಾದ ಸಮಾಧಾನದ ಮಾತುಗಳಿಂದಲೂ ಹೇಗೋ ಸಮಾಧಾನ ಪಡಿಸಿ ೨೦೬. ಮತ್ತು ಆಗ ವಿನಯದಿಂದ ಮೆಲ್ಲನೆ ಹೋಗಿ ಝರಿಯ ನೀರನ್ನು ತನ್ನ ಬೊಗಸೆಯಿಂದ ತಂದು ಚಂದ್ರಾಪೀಡನು ಅವಳಿಗೆ ಇಷ್ಟವಿಲ್ಲದಿದ್ದರೂ ಬಲಾತ್ಕಾರಮಾಡಿಯೇ ಮುಖವನ್ನು ತೊಳೆದುಕೊಳ್ಳುವಂತೆ ಮಾಡಿದನು. ೨೦೭. ಈ ಮಹಾಶ್ವೇತಾವೃತ್ತಾಂತವನ್ನು ಕೇಳಿ ತಿಳಿದು ಮಹತ್ತರವಾದ ದುಖವನ್ನು ಪಡೆದಂತೆ ಸೂರ್ಯನೂ, ಹಗಲಿನ ಕೆಲಸವನ್ನು (ಬೆಳಕು ಕೊಡುವ, ಸಂಚರಿಸುವ ಕೆಲಸವನ್ನು) ತೊರೆದು ಅಧೋಮುಖನಾದನು. (ಕೆಳಕ್ಕೆ ಇಳಿದನು, ಮುಖವನ್ನು ತಗ್ಗಿಸಿದನು) ವ|| ಬಳಿಕ ಸೂರ್ಯಮಂಡಳವು ಪಶ್ಚಿಮಸಮುದ್ರಕ್ಕೆ ಇಳಿಯುತ್ತಿರಲಾಗಿ ೨೦೮. ಬ್ರಹ್ಮಾಂಡವು ನೇರಳೆಹಣ್ಣಿನ ರಸದಿಂದ ಲೇಪನ ಹೊಂದಿದಂತೆ ಕೋಕಿಲೆಯ ಕಣ್ಣಿನಂತೆ ಸುಂದರವಾದ ಕಾಂತಿಯುಳ್ಳ ದಟ್ಟವಾದ ಸಂಜೆಗೆಂಪು ಜಗತ್ತಿನಲ್ಲಿ ಹರಡಿತು. ವ|| ಆ ಸಂಧ್ಯಾಕಾಲದಲ್ಲಿ ೨೦೯. ಬಳಿಕ ಕಮಂಡಲುವಿನ ನೀರಿನಿಂದ ಕಾಲುಗಳನ್ನು ತೊಳೆದುಕೊಂಡು, ಸಂಧ್ಯಾಕಾಲದಲ್ಲಿ ಮಾಡಬೇಕಾದ ವಿಗಳನ್ನೆಲ್ಲಾ ಮುಗಿಸಿಕೊಂಡು ಭಸ್ಮಶಯ್ಯೆಯಲ್ಲಿ ನಿಟ್ಟುಸಿರುಬಿಟ್ಟು ಕುಳಿತುಕೊಂಡಳು. ಟಿ. ಕಟ್ಟುನಿಟ್ಟಾದ ಪಾಶುಪತವ್ರತವನ್ನು ತಾಳಿರುವವರು
ವ|| ಇತ್ತ ಕೃತಸಂಧ್ಯಾವಂದನಂ ನರೇಂದ್ರನಾತ್ಮೀಯ ಪ್ರಕಲ್ಪಿತ ಲತಾಪಲ್ಲವಶಯನದೊಳ್ ಕುಳ್ಳಿರ್ದು ಮನೋಭವವಿಜೃಂಭಿತಂಗಳಂ ಮನದೊಳ್ ಭಾವಿಸುತ್ತಂ ವಿಸ್ಮಯಾಕ್ಷಿಪ್ತಚಿತ್ತನಿಂತೆಂದಂ
ತರಳಿಕೆಯೆಂಬಳ್ ನಿಮ್ಮಯ
ಪರಿಚಾರಿಕೆಯೆತ್ತವೋದಳೆಲ್ಲಿರ್ದಪಳೆಂ
ದರಸಂ ಬೆಸಗೊಳ್ವುದುಮಾ
ದರದೆ ಮಹಾಶ್ವೇತೆ ಪೇೞಲುದ್ಯತೆಯಾದಳ್             ೨೧೦
ವ|| ಅದೆಂತೆನೆ
ವಿಭೂತಿಯಿಂದ ಏರ್ಪಡಿಸಿರುವ ಹಾಸಿಗೆಯ ಮೇಲೆ ಮಲಗುತ್ತಾರೆ. ಅದಕ್ಕೆ “ಭಸ್ಮಶಯ್ಯೆ” ಎಂದು ಹೆಸರು. ವ|| ಈ ಕಡೆ ಚಂದ್ರಾಪೀಡನು ಸಂಧ್ಯಾವಂದನೆಯನ್ನು ಮಾಡಿ ತಾನೆ ಬಳ್ಳಿಯ ಚಿಗುರಿನ ಹಾಸಿಗೆಯನ್ನು ಮಾಡಿಕೊಂಡು ಕುಳಿತುಕೊಂಡನು. ಅಲ್ಲಿ ಮನ್ಮಥನ ವಿಚಿತ್ರಚೇಷ್ಟೆಗಳನ್ನು ಮನಸ್ಸಿನಲ್ಲೇ ಆಲೋಚಿಸುತ್ತ ಆಶ್ಚರ್ಯದಿಂದ ಕೂಡಿದ ಮನಸ್ಸುಳ್ಳವನಾಗಿ ಹೀಗೆ ಹೇಳಿದನು. ೨೧೦. “ನಿಮ್ಮ ಊಳಿಗದವಳಾದ ತರಳಿಕೆ ಎಂಬುವಳು ಎಲ್ಲಿಗೆ ಹೋಗಿದ್ದಾಳೆ? ಎಲ್ಲಿದ್ದಾಳೆ?” ಎಂದು ಚಂದ್ರಾಪೀಡನು ಕೇಳಲು ಮಹಾಶ್ವೇತೆಯು ಆದರದಿಂದ ಹೇಳಲುಪಕ್ರಮಿಸಿದಳು. ವ|| ಅದು ಹೇಗೆಂದರೆ
ಮಹಾಶ್ವೇತೆಯ ವೃತ್ತಾಂತ
ಮುಗಿಯಿತು




೧. ಕಥಾವತರಣಂ
ಶ್ರೀಮನ್ಮಾಗೇಂದ್ರ ಭೋಗಸುರದರುಣಮಣಿದ್ಯೋತಿ ಸಂಧ್ಯಾನಿಬದ್ಧ
ಪ್ರೇಮಂ ಪ್ರೋದ್ಯತ್ತರಂಗೋಚ್ಚರಮರನದೀಶೀಕರೋದಾರ ತಾರಾ
ರಾಮಂ ಹೇಮಪ್ರಭಾ ಪ್ರಸುರಿತ ಗಿರಿಶ ಚಂಚಜ್ಜಟಾಜಾಲಜೂಟ
ವ್ಯೋಮ ಪ್ರೋದ್ಭಾಸಿ ಚಂದ್ರಂ ತ್ರಿಭುವನಜನಕಾನಂದಮಂ ಮಾಡುಗೆಂದುಂ       ೧
ಸತತ ಗಂಭೀರವೃತ್ತಿಯಿನುದಾರತೆಯಿಂ ಜಗದೇಕ ಜೀವನ
ಸ್ಥಿತಿಯಿನತಿಪ್ರಸಾದಗುಣದಿಂ ರಸಭಾವವಿಳಾಸದಿಂ ಕವಿ
ಪ್ರತತಿನಿಕಾಂತ ಸೇವ್ಯತೆಯನೊಂದಿ ಸರಸ್ವತಿಯಂದದಿಂ ಸರ
ಸ್ವತಿ ದಯಗೆಯ್ಗೆ ನಮ್ಮೊಳನುಕೂಲತೆಯಿಂದವೆ ನಿರ್ಮಳತ್ವಮಂ                  ೨
ಬಾಣಂ ವಲ್ಲಭನಕ್ಕುಮೆಂದು ಪಡೆದಾ ವಾಗ್ವೇವಿಗಬ್ಯೋದ್ಧವಂ
ಜಾಣಿಂ ಬಾಣಿಯೆನಿಪ್ಪದೊಂದು ಪೆಸರು ಮುನ್ನಿತ್ತನೆಂದಂದು ಪೋ
ಮಾಣಿನ್ನನ್ಯ ಕವಿಸ್ತುತಿವ್ಯಸನಮಂ ವಾಗ್ವಾತ ಚಾತುರ್ಯಗೀ
ರ್ಜಾಣಂ ತಾನೆನೆ ಸಂದ ಬಾಣನೆ ವಲಂ ದಂದ್ಯಂ ಪೆರರ್ವಂದ್ಯರೇ               ೩
೧. (ಪರಮೇಶ್ವರನಿಗೆ ಆಭರಣವಾಗಿರುವುದರಿಂದ) ಭಾಗ್ಯವಂತನಾದ ನಾಗರಾಜನ ಹೆಡೆಯಲ್ಲಿ ಪ್ರಕಾಶಮಾನವಾದ ಕೆಂಪುರತ್ನವಿದೆ. ಅದರ ಕೆಂಬೆಳಕೇ ಸಂಜೆ. ಆ ಸಂಜೆಯಲ್ಲಿ ಸಂಪರ್ಕ ಬೆಳೆಸಿದ್ದಾನೆ, ಶಿವನ ತಲೆಯ ಮೇಲಿರುವ ಚಂದ್ರ ಮತ್ತು ಶಿವನ ತಲೆಯಲ್ಲಿ ಉಕ್ಕೇರುತ್ತಿರುವ ಅಲೆಗಳುಳ್ಳ ಗಂಗಾನದಿಯೂ ಇದೆ. ಆ ನದಿಯಿಂದ ಮೇಲಕ್ಕೆ ಸಿಡಿಯುತ್ತಿರುವ ಹನಿಗಳೇ ಮಿನುಗುವ ನಕ್ಷತ್ರಗಳು. ಆ ನಕ್ಷತ್ರಗಳ ಮಧ್ಯದಲ್ಲಿ ಈ ಚಂದ್ರನು ಆರಾಮವಾಗಿದ್ದಾನೆ. ಅಲ್ಲದೆ ಹೊಂಬೆಳಕಿನಿಂದ ಮಿನುಗುತ್ತಿರುವ ಶಿವಜಟಾಮಂಡಲವೆಂಬ ಆಕಾಶದಲ್ಲಿ ವಿರಾಜಿಸುತ್ತಿದ್ದಾನೆ. ಇಂತಹ ಚಂದ್ರನು ಮೂರುಲೋಕದ ಜನರಿಗೆಲ್ಲ ಯಾವಾಗಲೂ ಸಂತೋಷವನ್ನುಂಟುಮಾಡಲಿ. ಟಿ. ಇಲ್ಲಿ ಕವಿಯು “ಆಕಾಶದಲ್ಲಿ ವಿರಾಜಿಸುವ ಪ್ರಸಿದ್ಧ ಚಂದ್ರನಂತೆಯೇ ಶಿವನ ತಲೆಯ ಮೇಲೆ ಶೋಭಿಸುವ ಚಂದ್ರನೂ ಸಂಧ್ಯಾಪ್ರಣಯ, ಮೊದಲಾದ ಧರ್ಮಗಳನ್ನು ಹೊಂದಿದ್ದಾನೆ. ಆದ್ದರಿಂದ ಇಬ್ಬರೂ ಒಂದೇ” ಎಂದು ಚಿತ್ರಿಸಿದ್ದಾನೆ. ೨. ಸರಸ್ವತೀನದಿಯಂತಿರುವ ವಾಙ್ಮಯ ಸ್ವರೂಪಳಾದ ಸರಸ್ವತೀದೇವಿಯು ನಮಗೆ ಪ್ರತಿಭೆಯನ್ನು ಅನುಗ್ರಹಿಸಿ ಸಹಾಯಕಳಾಗಿ ನಾವು ಪ್ರಯೋಗಿಸುವ ಶಬ್ದಗಳು ದೋಷರಹಿತವಾಗಿಯೂ ಪರಿಶುದ್ಧವಾಗಿಯೂ ಇರುವಂತೆ ಅನುಗ್ರಹಿಸಲಿ. ಸರಸ್ವತಿದೇವಿಯು ಯಾವಾಗಲೂ ಅಶ್ಲೀಲ ಮೊದಲಾದ ದೋಷಗಳಿಲ್ಲದುದರಿಂದ ಗಂಭೀರವಾದ ಅರ್ಥವನ್ನು ಕೊಡುವ ಅಭಿಧೆ, ಲಕಣೆ, ವ್ಯಂಜನೆ ಎಂಬ ಮೂರು ಬಗೆಯ ವೃತ್ತಿಗಳಿಂದ ಕೂಡಿದ್ದಾಳೆ ಅಥವಾ ರಸೋಚಿತವಾದ ಕೈಶಿಕೀ ಮೊದಲಾದ ವೃತ್ತಿಗಳಿಂದ ಕೂಡಿದ್ದಾಳೆ. ಇವಳಲ್ಲಿ ಉದಾರತೆಯೆಂಬ ಕಾವ್ಯಗುಣವಿದೆ. ಜಗತ್ತಿನ ಬಾಳುವಿಕೆಗೆ ಮುಖ್ಯಕಾರಣವಾಗಿದ್ದಾಳೆ. ಅತಿಶಯವಾದ ಪ್ರಸಾದವೆಂಬ ಕಾವ್ಯಗುಣದಿಂದ ಕೂಡಿದ್ದಾಳೆ. ರಸ, ಭಾವಗಳ ಬೆಡಗಿನಿಂದ ಮನೋಹರವಾಗಿದ್ದಾಳೆ. ಅಲ್ಲದೆ ಕವಿಗಳು ಇವಳನ್ನು ಬಹಳವಾಗಿ ಸೇವಿಸುತ್ತಾರೆ. ಅಂದರೆ ಅಮೋಘವಾದ ಕಾವ್ಯಗಳನ್ನು ರಚಿಸುತ್ತಾರೆ. ಸರಸ್ವತೀನದಿಯು ಯಾವಾಗಲೂ ಆಳವಾಗಿಯೇ ಇರುತ್ತದೆ. ಬಹಳ ವಿಶಾಲವಾಗಿಯೂ ಇದೆ, ಜಲರೂಪವಾಗಿರುವುದರಿಂದ ಪ್ರಪಂಚದ ಜೀವನಕ್ಕೆ ಆಧಾರಭೂತವಾಗಿದೆ. ಇದರ ನೀರು ನೈರ್ಮಲ್ಯಗುಣದಿಂದ ಕೂಡಿದೆ. ಈ ನದಿಯ ನೀರೋಟದಲ್ಲಿ ಬಗೆಬಗೆಯಾದ ಭಂಗಿಗಳಿವೆ. ಅದರ ನೀರು ಹಕ್ಕಿಗಳ ಸಮೂಹದಿಂದ ಬಹಳವಾಗಿ ಓಲೈಸಲ್ಪಡುತ್ತಿದೆ. ಇಂತಹ ನದಿಯು ದಟಮುಟ್ಟ ಹರಿಯುತ್ತಿದ್ದರೆ ಸ್ನಾನದಿಂದ ಸ್ವಚ್ಛತೆಯನ್ನು ಪಡೆಯಲು ನಮಗೆ ಸಹಾಯವಾಗುತ್ತದೆ. ಟಿ. ಇಲ್ಲಿ ಕವಿಯ ಶ್ಲೇಷೆಯಿಂದ ಸರಸ್ವತೀನದಿಗೂ ವಾಗ್ರೂಪಳಾದ ಸರಸ್ವತಿಗೂ ಸಾಮ್ಯವನ್ನು ಚಿತ್ರಿಸಿದ್ದಾನೆ.
೩. ಬ್ರಹ್ಮನು ವಿದ್ಯಾದೇವತೆಯಾದ ಸರಸ್ವತಿಯನ್ನು ಸೃಷ್ಟಿಸಿದನು. ಆಗಲೇ ಜ್ಞಾನದೃಷ್ಟಿಯಿಂದ “ಮುಂದೆ ಬಾಣನೆಂಬುವನು ಹುಟ್ಟುತ್ತಾನೆ.

1-20/

ಕಾದಂಬರಿಯ ಪ್ರಥಮ ಸಂದರ್ಶನ [1 to 20]
ಮೊದಲೊಳ್ ನಿನಗಾಂ ಪೇೞ್ದಮೃ
ತದಿನುದಯಿಸಿದಪ್ಸರಾಂಗನಾನ್ವಯದೊಳ್ ಪು
ಟ್ಟಿದಳಲ್ಲಿ ಮವನಮದವತಿ
ಮದಿರೇಕ್ಷಣೆ ಮದಿರೆಯೆಂಬ ಕನ್ಯಾರತ್ನಂ       ೧
ಆ ಕನ್ನೆಯ ಕೈವಿಡಿದಂ
ಸ್ವೀಕೃತ ಗಂರ್ಧವರಾಜ್ಯಮಹಿಮೋದಯನ
ಪ್ರಾಕೃತ ನಿಜವಿಭವಕೃತಾ
ರ್ಥೀಕೃತ ಬುಧಜನಮನೋರಥಂ ಚಿತ್ರರಥಂ             ೨
ಆ ವಿಭುಗಂತಪುರಕಾಂ
ತಾವಿಭವಮದೆಂತುಮುಳ್ಳೊಡಂ ತನಗೆ ಮಹಾ
ದೇವಿವೆಸರೆಸೆಯೆ ಮದಿರಾ
ದೇವಿಯೆ ಪಟ್ಟಕ್ಕೆ ತಾನೆ ಮೊದಲೆನಿಸಿರ್ದಳ್             ೩
ಆ ದಂಪತಿಗಕಪ್ರೇ
ಮೋದಯಮೊದವಲ್ಕೆ ಪುಟ್ಟಿದಳ್ ಭುವನಜನಾ
ಹ್ಲಾದಂ ಜನಿಯಿಸುವಿನೆಗಂ
ಕಾದಂಬರಿಯೆಂಬ ಪೆಸರ ಕನ್ಯಾರತ್ನಂ         ೪
ಒಡನುಂಡೋಡನಿರ್ದೊಡವಳೆ
ದೊಡನಾಡಿಗಳಾಗಿ ನೃತ್ಯಗೀತಂ ಮೊದಲಾ
ಗೊಡನೊಡನೆ ಕಲ್ತು ಕಲೆಗಳ
ನೆಡೆವಿಡದಿರ್ವರ್ಗಮಾಯ್ತು ಪರಮಪ್ರೇಮಂ   ೫
ವ|| ಅನಂತರಂ ಶೈಶವಮಂ ಪತ್ತುವಿಟ್ಟಿರ್ಪುದುಮಾ ಕಾದಂಬರೀದೇವಿಯುಂ ಮದೀಯ ಹತವೃತ್ತಾಂತಮಂ ಕೇಳ್ದತ್ಯಂತ ಶೋಕಾಕ್ರಾಂತೆಯಾಗಿ
ಇರಲಿಂತಪ್ಪೊಂದು ಶೋಕಾಕುಲತೆಯೊಳೆ ಮಹಾಶ್ವೇತೆ ಮತ್ತೊರ್ವನಂ ತಾಂ
ನೆರೆದೇನಾನಿಂತು ಕನ್ಯಾವ್ರತದೊಳೆ ಕಳೆವೆಂ ಕಾಲಮಂ ತಂದೆಯಿಂ ತಾ
ನಿರದಾವಂಗೆನ್ನನೀಯಲ್ ಬಗೆದು ಮನದೊಳಂತುಜ್ಜುಗಂಗೆಯ್ವೊಡಂ ಚೆ
ಚ್ಚರಮೆನ್ನೀ ಪ್ರಾಣಮಂ ತಾಂ ಬಿಡದಿರೆನೆನುತಂ ನಿಶ್ಚಯಂಗೆಯ್ದಳಾಗಳ್    ೬
೧. ರಾಜಕುಮಾರ, ಅಮೃತದಿಂದ ಅಪ್ಸರಸ್ತ್ರೀಯರ ಒಂದು ವಂಶವು ಹುಟ್ಟಿತೆಂದು ನಿನಗೆ ಮೊದಲೇ ನಾನು ಹೇಳಿದೆನಷ್ಟೆ. ಅದರಲ್ಲಿ ಮನ್ಮಥನು ಹೆಮ್ಮೆಗೆ ಪಾತ್ರಳಾದ, ಜನರಿಗೆ ಉನ್ಮಾದವನ್ನುಂಟುಮಾಡುವಷ್ಟು ಸುಂದರವಾದ ಕಣ್ಣುಳ್ಳ ಮದಿರೆಯೆಂಬ ಕನ್ಯಾಮಣಿಯು ಹುಟ್ಟಿದಳು. ೨. ಆ ಕನ್ಯೆಯನ್ನು ಗಂಧರ್ವಲೋಕದ ರಾಜ್ಯಭಾರವನ್ನು ನಿರ್ವಹಿಸುವ, ಪ್ರಭಾವದ ಸಮೃದ್ಧಿಯಿಂದ ಕೂಡಿರುವ, ಮಿಗಿಲಾದ ತನ್ನ ಸಂಪತ್ತಿನಿಂದ ವಿದ್ವಾಂಸರ ಮನೋರಥವನ್ನು ಈಡೇರಿಸುತ್ತಿದ್ದ ಚಿತ್ರರಥನೆಂಬ ಗಂಧರ್ವರಾಜನು ಮದುವೆಯಾದನು. ೩. ಆ ಗಂಧರ್ವರಾಜನ ರಾಣೀವಾಸದಲ್ಲಿ ಬೇಕಾದಷ್ಟು ಜನ ರಾಣಿಯರಿದ್ದರು. ಹಾಗಿದ್ದರೂ “ಮಹಾರಾಣಿ” ಎಂಬ ಹೆಸರಿನಿಂದ ಶೋಭಿಸುವ ಮದಿರಾದೇವಿಯೇ ಪಟ್ಟದ ರಾಣಿಯಾಗಿದ್ದಳು. ೪. ಆ ದಂಪತಿಗಳಲ್ಲಿ ಅತ್ಯಕವಾದ ಪ್ರೀತಿಯು ಬೆಳೆಯುತ್ತಿರಲು ಲೋಕದ ಜನರಿಗೆ ಆನಂದವನ್ನುಂಟುಮಾಡುವ ಕಾದಂಬರಿ ಎಂಬ ಕನ್ಯಾರತ್ನವು ಅವರಿಗೆ ಹುಟ್ಟಿದಳು. ೫. ನಾನೂ ಅವಳೂ ಬಾಲ್ಯದಿಂದ ಜೊತೆಯಲ್ಲಿ ಊಟ ಮಾಡುತ್ತಿದ್ದೆವು. ಜೊತೆಯಲ್ಲೇ ಇರುತ್ತಿದ್ದೆವು. ಜೊತೆಯಲ್ಲೇ ಬೆಳೆಯುತ್ತಿದ್ದೆವು. ಯಾವಾಗಲೂ ಒಡನಾಡಿಗಳಾಗಿರುತ್ತಿದ್ದೆವು, ನೃತ್ಯ ಗೀತ ಮೊದಲಾದ ಕಲೆಗಳನ್ನು ಜೊತೆಯಲ್ಲೇ ಕಲಿಯುತ್ತಿದ್ದೆವು. ಇದರಿಂದ ನಮ್ಮಿಬ್ಬರಿಗೂ ಅವಿಚ್ಛಿನ್ನವಾದ ಗಾಢಸ್ನೇಹವುಂಟಾಯಿತು. ವ|| ಬಳಿಕ ಬಾಲ್ಯವು ಕಳೆಯಲಾಗಿ ಆ ಕಾದಂಬರಿಯು ನನ್ನ ಹಾಳುಕತೆಯನ್ನು ಕೇಳಿ ಬಹಳ ದುಖದಿಂದ ಪೀಡಿತೆಯಾಗಿ ೬. ‘ಮಹಾಶ್ವೇತೆಯು ಪುರುಷನ ಪ್ರಣಯಕ್ಕೆ ಬಿದ್ದು ಇಷ್ಟೊಂದು ದುಖದಿಂದ ಪೀಡಿತೆಯಾಗಿರಲಾಗಿ ನಾನೂ
ವ|| ಅಂತುಪಾರೂಢಯವ್ವನೆಯಪ್ಪ ಮಗಳ ನಿಶ್ಚಯಮಂ ಮದಿರಾಮಹಾದೇವಿಯುಮರಸು ಚಿತ್ರರಥನುಂ ಕರ್ಣಪರಂಪರೆಯಿಂ ಪರಿಜನದತ್ತಣಿಂ ಕೇಳ್ದು ಪಿರಿದುಮೞಲ್ದು ಕ್ಷೀರೋದನೆಂಬ ಕಂಚುಕಿಯಂ ಕರೆದೆನ್ನಲ್ಲಿಗಟ್ಟಿದೊಡಾತಂ ಬಂದು
ತನ್ನ ಮಹಾವ್ಯತಿಕರದೊಳ್
ಮುನ್ನವೆ ಬೆಂದವರ್ಗೆ ಮತ್ತೆ ಕಾದಂಬರಿಯಿಂ
ದಂ ನೋವು ಬಂದುದದಱಂ
ದಿನ್ನನುವಿನೊಳಾನೆ ಶರಣಮಾ ವ್ಯತಿಕರದೊಳ್         ೭
ವ|| ಎಂದು ಜನನೀಜನಕರಟ್ಟಿದರೆಂದು ನುಡಿಯೆ
ಗುರುಗಳ್ ತಾವೇನನೊಂದಂ ಬೆಸಸಿದರದನೇ ಕೊಳ್ವುದಿನ್ನೆನ್ನ ಜೀವಂ
ಬೆರಸಾನಿಂತಿರ್ಪುದಂ ತಾಂ ಬಯಸುವ ಬಗೆಯೆಂತೆಂದೊಡೆಂದಿಂತು ಕಾದಂ
ಬರಿಗಾದಂ ಬುದ್ಧಿವೇೞ್ದಟ್ಟದೆನಿರದಕಪ್ರೇಮದಿಂ ಸೌವಿದಲ್ಲಂ
ಬೆರಸತ್ತಲ್ ಪೋದಳಂತಾಗಳೆ ತರಳಿಕೆಯುಂ ನೀವುಮೆೞ್ತಂದಿರೀಗಳ್     ೮
ವ|| ಎಂದು ಪೇೞ್ದಳನ್ನೆಗಮಿತ್ತ ಲಾಂಛನಚ್ಛಲದಿಂ ಶೋಕಾನಲದಗ್ಧಮಪ್ಪ ಮಹಾಶ್ವೇತಾಹೃದಯಮಂ ವಿಡಂಬಿಸುರಂತೆಯುಂ ಮುನಿಕುಮಾರವಧ ಮಹಾಪಾತಕಮಂ ತಾಳ್ದಿದಂತೆಯುಮಾಗಿ
ಇನಿಸಂ ಮುಚ್ಚಿರೆ ಕೃಷ್ಣಾ
ಜಿನಮವಿರಳ ಭಸ್ಮಧವಳಮಗಜಾರಾಮಾ
ಸ್ತನಮಂಡಳಮೊಪ್ಪಿದುದೆಂ
ಬಿನಮುದಯಿಸಿದುದು ಮೃಗಾಂಕಮಂಡಲಮಾಗಳ್    ೯
ವ|| ಅಂತು ನಿಖಿಲಲೋಕನಿದ್ರಾಮಂಗಲಕಲಶದಂತೆ ಕುಮುದೀಬಾಂಧವಂ ಗಗನಾಂಗಣದೊಳೆಸೆಯೆ ಸುಪ್ತೆಯಾದ ಮಹಾಶ್ವೇತೆಯಂ ನೋಡಿ ಚಂದ್ರಾಪೀಡಂ ಪಲ್ಲವ ಶಯನತಲದೊಳ್ ಮೆಯ್ಯನಿಕ್ಕಿ ಬೀಡಂ ನೆನೆದು
ಮದುವೆ ಮಾಡಿಕೊಳ್ಳದೆ ಬ್ರಹ್ಮಚಾರಿಣಿಯಾಗಿಯೇ ಕಾಲವನ್ನು ಕಳೆಯುತ್ತೇನೆ. ಇದಕ್ಕೆ ಅವಕಾಶ ಕೊಡದೆ ನನ್ನ ತಂದೆಯೇನಾದರೂ ನನ್ನನ್ನು ಯಾರಿಗಾದರೂ ಮದುವೆ ಮಾಡಿಕೊಡಲು ಯೋಚಿಸಿ ಪ್ರಯತ್ನಮಾಡಿದರೆ ಆಗ ನಾನು ಖಂಡಿತವಾಗಿಯೂ ಪ್ರಾಣ ಕಳೆದುಕೊಳ್ಳದೆ ಇರುವುದಿಲ್ಲ’ ಎಂದು ಪ್ರತಿಜ್ಞೆಮಾಡಿದ್ದಾಳೆ. ವ|| ಹೀಗೆ ಹರಯಕ್ಕೆ ಬಂದ ಮಗಳ ನಿಶ್ಚಯವನ್ನು ಮದಿರಾಮಹಾದೇವಿಯೂ ಚಿತ್ರರಥನೂ ಕರ್ಣಾಕರ್ಣಿಕೆಯಾಗಿ ಪರಿವಾರದ ಜನರಿಂದ ಕೇಳಿ ಬಹಳವಾಗಿ ದುಖಪಟ್ಟು ಕ್ಷೀರೋದನೆಂಬ ಕಂಚುಕಿಯನ್ನು ಕರೆದು ನನ್ನ ಹತ್ತಿರಕ್ಕೆ ಕಳುಹಿಸಿದರು. ಆಗ ಅವನು ಬಂದು. ೭. ‘ಮಗಳೆ, ನಿನ್ನ ಒಂದು ಪ್ರಸಂಗದಿಂದ ಮೊದಲೆ ಮನಸ್ಸಿನಲ್ಲಿ ಬೇಗುದಿಗೊಳ್ಳುತ್ತಿರುವ ನಮಗೆ ಮತ್ತೆ ಈಗ ಕಾದಂಬರಿಯಿಂದ ವ್ಯಥೆಯು ಬಂದೊದಗಿದೆ. ಆದ್ದರಿಂದ ಇನ್ನು ಈ ವಿಷಯದಲ್ಲಿ ನೀನೇ ನಮಗೆ ದಾರಿ ತೋರಿಸಬೇಕು’. ವ|| ಎಂದು ಕಾದಂಬರಿಯ ತಾಯಿ ತಂದೆಗಳು ಹೇಳಿಕಳುಹಿಸಿದ್ದಾರೆ ಎಂದು ಹೇಳಲಾಗಿ ೮. “ಸಖಿ ಕಾದಂಬರಿ ನಾನು ಜೀವಸಹಿತವಾಗಿರಬೇಕೆಂಬುದನ್ನು ನೀನು ಇಷ್ಟಪಡುವುದಾದರೆ ತಾಯಿತಂದೆಗಳು ಹೇಳಿದಂತೆ ನೀನು ಕೇಳಬೇಕು” ಎಂದು ಕಾದಂಬರಿಗೆ ಅತ್ಯಕ ಪ್ರೀತಿಯಿಂದ ಸರಿಯಾಗಿ ಬುದ್ಧಿ ಹೇಳಿ ಬಾಯೆಂದು ಆ ಕಂಚುಕಿಯ ಜೊತೆಯಲ್ಲಿ ತರಳಿಕೆಯನ್ನು ಕಳುಹಿಸಿಕೊಟ್ಟೆನು. ಅವಳು ಆ ಕಡೆ ಪ್ರಯಾಣ ಮಾಡಿದಳು. ಈ ಕಡೆ ನೀವೂ ಈಗ ಬಂದಿರಿ. ವ|| ಎಂದು ಹೇಳುತ್ತಿರುವಲ್ಲಿ ಆ ಕಡೆ ಚಂದ್ರಮಂಡಲವು ತನ್ನಲ್ಲಿರುವ ಮಚ್ಚೆಯ ರೂಪದಿಂದ ದುಖಾಗ್ನಿಯಿಂದ ಬೆಂದು ಕಪ್ಪಾದ ಮಹಾಶ್ವೇತಾಹೃದಯವನ್ನು ಅನುಕರಿಸುವಂತೆಯೂ, ಮುನಿಕುಮಾರನಾದ ಪುಂಡರೀಕನ ವಧೆಯಿಂದ ಉಂಟಾದ ಮಹಾಪಾತಕವನ್ನು ಧರಿಸಿರುವವನಂತೆಯೂ ಆಗಿ, ೯. ಸ್ವಲ್ಪ ಭಾಗವು ಕೃಷ್ಣಾಜಿನದಿಂದ ಮುಚ್ಚಿದ್ದು ಉಳಿದ ಭಾಗವು ದಟ್ಟವಾದ ಭಸ್ಮಲೇಪನದಿಂದ ಶುಭ್ರವಾಗಿರುವ ಪಾರ್ವತೀದೇವಿಯ ಎಡಮೊಲೆಯಂತೆ ಶೋಭಿಸುತ್ತ ಆಗ ಉದಯಿಸಿತು. ಟಿ. ಅರ್ಧನಾರೀಶ್ವರನಾದ ಪರಮೇಶ್ವರನ ಎಡಭಾಗದಲ್ಲಿರುವ ಪಾರ್ವತಿಯ ಬಲಮೊಲೆಯು ಪರಮೇಶ್ವರನಲ್ಲಿ ಸೇರಿಹೋಗಿರುವುದರಿಂದ ಎಡೆಮೊಲೆಯನ್ನು ಮಾತ್ರ ಉಪಮೇಯವಾಗಿ ಮಾಡಿದ್ದಾನೆ. ಕಳಂಕವಿಶಿಷ್ಟನಾದ ಚಂದ್ರನಲ್ಲಿ ಕಪ್ಪು ಮತ್ತು ಬಿಳಿಯ ಬಣ್ಣವಿರುವುದರಿಂದ ಈ ಹೋಲಿಕೆ ಬಹಳ ಚೆನ್ನಾಗಿ ಒಪ್ಪುತ್ತದೆ. ವ|| ಹಾಗೆ ಸಮಸ್ತ ಜಗತ್ತಿಗೂ ಮಲಗುವಾಗ ಇಡುವ ಮಂಗಳಕಳಶದಂತೆ ಚಂದ್ರನು ಆಕಾಶದಲ್ಲಿ ಶೋಭಿಸುತ್ತಿರಲು, ಮಹಾಶ್ವೇತೆಯು ನಿದ್ದೆವೋದುದನ್ನು ಗಮನಿಸಿ ಚಂದ್ರಾಪೀಡನು
ಈಯವಸರದೊಳ್ ವೈಶಂ
ಪಾಯನನುಂ ಪತ್ರಲೇಖೆಯುಂ ಭೂಪರುಮಾ
ನೀಯಂದದಿನಗಲಲ್ಕೆನಿ
ತಾಯಸಮಂ ಪಡುವರೆಂದು ಚಿಂತಿಸುತಿರ್ದಂ           ೧೦
ವ|| ಅಂತು ಚಿಂತಿಸುತಿರ್ದಿರುಳಂ ಕಳೆದು ಬೆಳಗಪ್ಪುದುಂ ಕೃತಪ್ರಾಭಾತಿಕ ನಿಯಮನಾಗೆ ಮಹಾಶ್ವೇತೆಯುಮಘಮರ್ಷಣ ನಿಯಮ ಜಪಂಗಳಂ ಮಾಡುತಿರ್ದಳನ್ನೆಗಮಿತ್ತ ಷೋಡಶವರ್ಷವಯಸ್ಕನುಂ ಉದಾತ್ತಾಕಾರನುಂ ವಿಭಕ್ತಮಧ್ಯಾಕಾರನುಂ ವಿಪುಲ ವಕ್ಷಸ್ಥಲನುಂ ದೀರ್ಘಾಯುತ ಬಾಹುಯುಗಳನುಂ ಪರ್ಯುಷಿತ ಚಂದನಾಂಗರಾಗಧೂಸರೋರುದಂಡನುಂ ಕುಂಕುಮಾಂಗರಾಗ ಪಿಂಜರರೂಪನುಂ ಚಾಮೀಕರ ಶೃಂಖಲಾಕಲಾಪನುಂ ನಿಬಿಡ ನಿಯಮಿತ ಕಕ್ಷಬಂಧಾತಿರಿಕ್ತಪ್ರೇಖದ್ದುಕೂಲಪಲ್ಲವನುಂ ವಾಮಪ್ರಕೋಷ್ಠ ಡೋಲಾಯಮಾನ ಮಾಣಿಕ್ಯವಲಯನುಂ ಕರ್ಣಾಭರಣ ವಿಕೀರ್ಯಮಾಣಕಿರಣೇಂದ್ರಚಾಪಪ್ರಭಾಜಾಲನುಂ ಅನವರತ ತಾಂಬೂಲ ಬದ್ಧರಾಗಾನುಕಾರಿ ಬಂಧುರಾಧರನುಂ ದೀರ್ಘಧವಳಲೋಚನನುಂ ಕನಕಪಟ್ಟಗ್ರಥಿತ ಪೃಥುಲ ಲಲಾಟಪಟ್ಟನುಮಳಿಕುಲನೀಲ ಕುಟಿಲಕುಂತಳನುಂ ಅಗ್ರಾಮ್ಯಾಕೃತಿಯುಂ ರಾಜ ಕುಲಸೇವನಾತಿಚತುರನುಮಪ್ಪ ಕೇಯೂರಕನೆಂಬ ಗಂಧರ್ವಕುಮಾರಂಬೆರಸು ತರಳಿಕೆ ಮಹಾಶ್ವೇತೆಯಲ್ಲಿಗೆ ಬಂದೀರ್ವರುಂ ದೂರಾವನತೋತ್ತಮಾಂಗರಾಗಿ ಪೊಡಮಟ್ಟು ಕುಳ್ಳಿರ್ದು
ನಾಡಾಡಿಯಲ್ತು ರೂಪಿನ
ಗಾಡಿಯಿದೆಲ್ಲ್ಲಿರ್ದು ಬಂದುದೆನುತಂ ಚಂದ್ರಾ
ಪೀಡನನತಿವಿಸ್ಮಯದಿಂ
ನೀಡುಂ ನೋಡುತ್ತಮಿರ್ದನಾ ಕೇಯೂರಂ     ೧೧
ವ|| ಆಗಳ್ ಮಹಾಶ್ವೇತೆಯುಂ ನಿರ್ವರ್ತಿತಾನುಷ್ಠಿತೆಯಾಗಿ ತರಳಿಕೆಯ ಮೊಗಮಂ ನೋಡಿ
ನುಡಿದಾನಟ್ಟಿದುದನೊಡಂ
ಬಡಿಸಿದೊ ಮತ್ಸಖಿಯನೆಂದೊಡೀತಂಗೀಗಳ್
ನುಡಿ ಪೋಗು ನೀನೆನುತ್ತೆ
ನ್ನೊಡನಟ್ಟಿದಳಲ್ತೆ ತನ್ನ ವೀಣಾಧರನಂ         ೧೨
ಚಿಗುರಿನ ಹಾಸಿಗೆಯಲ್ಲಿ ಮಲಗಿ ಶಿಬಿರವನ್ನು ನೆನೆಸಿಕೊಂಡು, ೧೦. “ಈ ವೇಳೆಯಲ್ಲಿ ವೈಶಂಪಾಯನನೂ ಪತ್ರಲೇಖೆಯೂ ರಾಜರುಗಳೂ ನಾನು ಹೀಗೆ ಅಗಲಿ ಬಂದುದಕ್ಕೆ ಎಷ್ಟು ಗಾಬರಿಪಡುತ್ತಿರುವರೋ” ಎಂದು ಚಿಂತಿಸುತ್ತಿದ್ದನು. ವ|| ಹಾಗೆ ಚಿಂತಿಸುತ್ತಲೇ ರಾತ್ರಿಯನ್ನು ಕಳೆದನು. ಬೆಳಗಾಗಲು ಪ್ರಾತರ್ವಿಗಳನ್ನು ನೆರವೇರಿಸಿದನು. ಮಹಾಶ್ವೇತೆಯೂ ಎದ್ದು ಅಘಮರ್ಷಣ ಮಂತ್ರಗಳನ್ನು ಜಪಿಸುತ್ತಿದ್ದಳು. ಅಷ್ಟರಲ್ಲಿ ಈ ಕಡೆ ಹದಿನಾರು ವರ್ಷದ ಹರೆಯದ, ಭವ್ಯವಾದ ಆಕಾರವುಳ್ಳ, ತೆಳುವಾದ ಸೊಂಟವುಳ್ಳ, ಪರಿಪುಷ್ಟವಾದ ಎದೆಯುಳ್ಳ, ನೀಳವಾದ ತೋಳುಗಳುಳ್ಳ, ಹಿಂದಿನ ದಿನ ಲೇಪಿಸಿಕೊಂಡಿದ್ದರಿಂದ ಒಣಗಿ ಹೋಗಿದ್ದ ಗಂಧಲೇಪನದಿಂದ ನಸು ಬಿಳುಪಾಗಿರುವ ತೊಡೆಗಳುಳ್ಳ, ಕುಂಕುಮದ ಲೇಪನದಿಂದ ಹೊಂಬಣ್ಣವಾದ ಶರೀರವುಳ್ಳ, ಚಿನ್ನದ ಉಡಿದಾರದ ಸರಪಳಿಯನ್ನು ಕಟ್ಟಿಕೊಂಡಿರುವ, ಗಟ್ಟಿಯಾಗಿ ಸೊಂಟಕ್ಕೆ ಕಟ್ಟಿಕೊಂಡು ಇಳಿಬಿದ್ದಿರುವ ಗಾಳಿಯಿಂದ ಅಲುಗಾಡುತ್ತಿರುವ ನವುರಾದ ರೇಷ್ಮೆಯ ನಡುಕಟ್ಟುಳ್ಳ, ಎಡಮಣಿಕಟ್ಟಿನಲ್ಲಿ ಸಡಿಲವಾಗಿ ಜೋಲಾಡುತ್ತಿರುವ ಮಾಣಿಕ್ಯದ ಬಳೆಯುಳ್ಳ, ಕಿವಿಯ ಕಡಕುಗಳಿಂದ ಹೊರಸೂಸುತ್ತಿರುವ ಕಾಂತಿಗಳಿಂದ ಕಾಮನಬಿಲ್ಲಿನ ಪ್ರಭೆಯ ಸಮೂಹದಿಂದ ಕೂಡಿಕೊಂಡಿರುವವನಂತಿರುವ, ಪದೇಪದೇ ತಾಂಬೂಲಚವರ್ಣದಿಂದ ಕೆಂಬಣ್ಣವನ್ನು ತಾಳಿರುವ ಸುಂದರವಾದ ತುಟಿಯುಳ್ಳ, ವಿಶಾಲವಾಗಿಯೂ ಶುಭ್ರವಾಗಿಯೂ ಇರುವ ಕಣ್ಣುಳ್ಳ, ಚಿನ್ನದ ತಗಡಿನಂತಿರುವ ವಿಶಾಲವಾದ ಹಣೆಯುಳ್ಳ, ದುಂಬಿಗಳ ತಂಡದಂತೆ ಕಪ್ಪಾದ ಕೊಂಕುಕೂದಲುಳ್ಳ, ನಾಗರಿಕನಂದದ ಆಕಾರವುಳ್ಳ, ಅರಮನೆಯ ಊಳಿಗದಲ್ಲಿ ನುರಿತಿರುವ ಕೇಯೂರಕನೆಂಬ ಗಂಧರ್ವತರುಣನೊಂದಿಗೆ ಕೂಡಿಕೊಂಡು ತರಳಿಕೆಯು ಮಹಾಶ್ವೇತೆಯ ಸಮೀಪಕ್ಕೆ ಬಂದಳು. ಇಬ್ಬರೂ ದೂರದಲ್ಲೆ ತಲೆಬಾಗಿ ನಮಸ್ಕರಿಸಿ ಕುಳಿತುಕೊಂಡರು. ೧೧. ‘ಈ ರೂಪದ ಸೊಬಗು ಸಾಮಾನ್ಯವಾದುದಲ್ಲ. ಇವನು ಎಲ್ಲಿಂದ ಬಂದನು?’ ಎಂದು ಕೇಯೂರಕನು ಚಂದ್ರಾಪೀಡನನ್ನು ಬಹಳ ಹೊತ್ತು ನೋಡುತ್ತಾ ಇದ್ದನು. ವ|| ಆಗ ಮಹಾಶ್ವೇತೆಯು ಅನುಷ್ಠಾನಗಳನ್ನು ಮುಗಿಸಿ ತರಳಿಕೆಯ ಮುಖವನ್ನು ನೋಡಿ, ೧೨. “ನಾನು ಹೇಳಿಕಳುಹಿಸಿದ ವಿಷಯವನ್ನು ತನ್ನ ಗೆಳತಿಗೆ ಹೇಳಿ ಒಪ್ಪಿಸಿದೆಯಾ?’ ಎಂದು ತರಳಿಕೆಯನ್ನು ಕೇಳಿದಳು. ಅದಕ್ಕೆ ಅವಳು “ಅಮ್ಮಾ ಕಾದಂಬರಿಯು ತನ್ನ ಉತ್ತರವನ್ನು ಹೋಗಿ ಹೇಳಿಬಾ ಎಂದು ನನ್ನ
ವ|| ಎಂಬುದುಮಾತನಂ ಬೆಸಗೊಳೆ
ಮನಮಂ ನೋಡಲಿದೇಕೆ ತಮ್ಮ ಮನಮಂ ತಾಂ ನೋಡಲೇನಾಂ ತಪೋ
ವನದೊಳ್ ಕೋಟಲೆಗೊಂಡು ದುಖದೆ ತಪಂಗೆಯ್ವುತ್ತಿರಲ್ ಮತ್ತೆಯುಂ
ಮನದೊಳ್ ತಾಂ ಸುಖದಿಂದಮಿರ್ಪಳಿವಳೆಂಬುದ್ವೇಗದಿಂದಕ್ಕನಿಂ
ತಿನಿತೊಂದಂ ನುಡಿದಟ್ಟಿದಳ್ ಪಿರಿದುಮಂತೇನಟ್ಟಲೇಂ ತಕ್ಕುದೋ        ೧೩
ವ|| ಎಂದಿವು ಮೊದಲಾಗಿ ಕಾದಂಬರಿ ನುಡಿದ ನುಡಿಗಳಂ ಕೇಯೂರಕಂ ಬಿನ್ನವಿಸಲದಂ ಕೇಳ್ದು ತನ್ನೊಳೆ ತಾನೆ ಭಾವಿಸಿ
ಬಂದಾನೆ ಪೇೞ್ದಪೆಂ ನಯ
ದಿಂದಲ್ಲಿಗೆ ತಕ್ಕುದೆಲ್ಲಮಂ ಮುನ್ನೀಂ ಪೋ
ಗೆಂದು ಕೞುಪಲ್ಕೆ ಪೋದಂ
ಮುಂದಾ ಕೇಯೂರಕಂ ಸುವಿಲುಳಿತಹಾರಂ    ೧೪
ವ|| ಅಂತಾತಂ ಪೋಗೆ ಚಂದ್ರಾಪೀಡನನಿಂತೆಂದಳ್
ಇದೆ ಸಾರಿರ್ಪುದು ರಾಜಧಾನಿ ಪಿರಿದುಂ ಚಿತ್ರಾವಹಂ ಬಂದು ನೋ
ೞ್ಪುದು ನೀನೆನ್ನೊಡಸಂದು ಮತ್ಸಖಿಗಮೆಂತುಂ ಬುದ್ಧಿವೇೞಲ್ಕೆವೇ
ೞ್ಪುದು ಮತ್ಪ್ರಾಣಸಮಾನೆಯಾಕೆ ನಿಜದಿಂದಸ್ವಸ್ಥೆ ಗಂಧರ್ವಲೋ
ಕದೊಳಿಂದಕ್ಕೆ ಭವದ್ವಿಲೋಕನಸುಖಂ ಭೂಪಾಲವಿದ್ಯಾಧರಾ     ೧೫
ವ|| ಅದಲ್ಲದೆಯುಂ ಮದೀಯ ಪ್ರಾರ್ಥನೆಯಂ ನಿರರ್ಥಕಂ ಮಾಡದಿಂದು ಬಂದಲ್ಲಿ ವಿಶ್ರಮಿಸಿ ನಾಳೆ ಬೀಡಿಂಗೆ ಬಿಜಯಂಗೆಯ್ವುದೆಂದು ಮತ್ತಮಿಂತೆಂದಳ್
ನಿನ್ನನಕಾರಣಬಾಂಧವ
ನಂ ನೋಡಿಯೆ ಶೋಕವಾಱದುದು ಸುಜನರ ಲೋ
ಕೋನ್ನತರ ಪರಹಿತರ ನಿ
ಮ್ಮನ್ನರ ಬರವಾರ್ಗೆ ಸುಖವನುತ್ಪಾದಿಸದೋ            ೧೬
ಜೊತೆಯಲ್ಲಿ ತನ್ನ ವೀಣಾವಾಹಕನಾದ ಈ ಕೇಯೂರನನ್ನು ಕಳುಹಿಸಿದ್ದಾಳೆ”. ವ|| ಎಂದು ಹೇಳಲಾಗಿ ಮಹಾಶ್ವೇತೆಯು ಅವನನ್ನು ಕೇಳಿದಳು. ೧೩. “ಅಕ್ಕನು ನನ್ನ ಮನಸ್ಸನ್ನು ಪರೀಕ್ಷಿಸುವುದಕ್ಕಾಗಿ ಹೀಗೆ ಹೇಳಿಕಳುಹಿಸಿರಬೇಕು. ಅವಳ ಮನಸ್ಸೂ ನನ್ನ ಮನಸ್ಸೂ ಒಂದೇ, ಆದ್ದರಿಂದ ತನ್ನ ಮನಸ್ಸನ್ನು ತಾನೇ ಪರೀಕ್ಷಿಸಿಕೊಳ್ಳುವುದೇತಕ್ಕೆ? ಅಥವಾ ನಾನು ತಪೋವನದಲ್ಲಿ ದುಖದಿಂದ ಕೋಟಲೆಗೊಂಡು ತಪಸ್ಸು ಮಾಡುತ್ತಿರುವಾಗ ಇವಳು ಮನಸ್ಸಿನಲ್ಲಿ ಸುಖವಾಗಿದ್ದಾಳಲ್ಲ ಎಂಬ ಒಂದು ಮನಸ್ಸಿನ ದುಗುಡದಿಂದ ಹೀಗೆ ಹೇಳಿ ಕಳುಹಿಸಿರಬೇಕು. ಸುಮ್ಮನೆ ಹೀಗೆ ಹೇಳಿಕಳುಹಿಸುವುದು ಸರಿಯೆ?” (ಟಿ. ಮನೆಯೊಳ್ ಎಂದು ಮೂಲಾನುಸಾರವಾದ ಪಾಠವಿರಬೇಕು). ವ|| ಇವೇ ಮೊದಲಾದ ಕಾದಂಬರಿ ಹೇಳಿದ ಮಾತುಗಳನ್ನು ಕೇಯೂರಕನು ಅರಿಕೆಮಾಡಲಾಗಿ ಕೇಳಿ ತನ್ನಲ್ಲಿ ತಾನು ಆಲೋಚಿಸಿ, ೧೪. “ನಾನೇ ಅಲ್ಲಿಗೆ ಬಂದು ಹೇಳಬೇಕಾದುದನ್ನೆಲ್ಲ ಉಪಾಯದಿಂದ ಹೇಳುತ್ತೇನೆ. ಮುಂದೆ ನೀನು ಹೋಗುತ್ತಿರು” ಎಂದು ಕಳುಹಿಸಲಾಗಿ ಅಳ್ಳಾಡುತ್ತಿರುವ ಹಾರವುಳ್ಳ ಕೇಯೂರಕನು ಮುಂದೆ ಪ್ರಯಾಣ ಮಾಡಿದನು. ವ|| ಹಾಗೆ ಅವನು ಪ್ರಯಾಣ ಮಾಡಲಾಗಿ ಮಹಾಶ್ವೇತೆಯು ಚಂದ್ರಾಪೀಡನನ್ನು ಕುರಿತು ಹೀಗೆ ಹೇಳಿದಳು. ೧೫. “ರಾಜೇಂದ್ರ, ಚಿತ್ರರಥನ ರಾಜಧಾನಿಯಾದ ಹೇಮಕೂಟವು ಸಮೀಪದಲ್ಲೇ ಇದೆ. ಅದು ಬಹಳ ಅದ್ಭುತವಾಗಿದೆ. ನೀನು ನನ್ನ ಜೊತೆಯಲ್ಲಿ ಬಂದು ಅದನ್ನು ನೋಡಬೇಕು. ನನ್ನ ಗೆಳತಿಗೆ ಹೇಗಾದರೂ ಬುದ್ಧಿ ಹೇಳಬೇಕು. ಅವಳು ನನ್ನ ಪ್ರಾಣಸಮಾನಳು, ನಿಜವಾಗಿಯೂ ಅಸ್ವಸ್ಥಚಿತ್ತಳಾಗಿದ್ದಾಳೆ, ಗಂಧರ್ವಲೋಕವು ಇಂದು ನಿನ್ನ ದರ್ಶನಸುಖವನ್ನು ಅನುಭವಿಸಲಿ. ವ|| ಅದಲ್ಲದೆ ನನ್ನ ಪ್ರಾರ್ಥನೆಯನ್ನು ವ್ಯರ್ಥಗೊಳಿಸದೆ ಅಲ್ಲಿಗೆ ಬಂದು ವಿಶ್ರಮಿಸಿಕೊಂಡು ನಾಳೆ ನಿಮ್ಮ ಬಿಡಾರಕ್ಕೆ ದಯಮಾಡಿಸಬಹುದೆಂದು” ಹೇಳಿ ಮತ್ತೆ ಹೀಗೆ ಹೇಳಿದಳು. ೧೬. ಯಾವ ಗೊತ್ತಾದ ನಂಟುತನವಿಲ್ಲದಿದ್ದರೂ ಈಗ ನೀನು ನನಗೆ ಆಪ್ತಬಂಧುವೆನಿಸಿರುವೆ. ಇಂತಹ ನಿನ್ನನ್ನು ನೋಡಿದ ಮಾತ್ರದಿಂದಲೋ ನನ್ನ ಮನಸ್ಸಿನ ಅಳಲು ಬಹುಮಟ್ಟಿಗೆ ನಿವಾರಣೆಯಾಗಿದೆ. ಸತ್ಪುರುಷರಾದ, ಲೋಕೋತ್ತರರಾದ, ಉದಾತ್ತ ಸ್ವಭಾವದ ಪರೋಪಕಾರಿಗಳಾದ ನಿಮ್ಮಂತಹವರ ಆಗಮನ ಯಾರಿಗೆ ತಾನೆ
ವ|| ಎಂದು ನುಡಿದೊಡೆ
ಇನಿತಂ ಪ್ರಾರ್ಥಿಸಲೇಂ ನೀ
ನಿನಿತೆಸಗುವುದೆಂದು ಬೆಸಸುವುದು ಸಾಲ್ಗುಂ ನೀ
ಮೆನಗೆಂದು ವಿನಯದೊಳ್ ಕಾ
ಮಿನಿ ಪಿಂತನೆ ನಡೆದನಂದು ಚಂದ್ರಾಪೀಡಂ  ೧೭
ವ|| ಅಂತು ಬರುತ್ತಂ ಹೇಮಕೂಟಮನೆಯ್ದಿ ವಿಚಿತ್ರಮೆನಿಸಿದ ಚಿತ್ರರಥರಾಜಧಾನಿಯಂ ಪೊಕ್ಕು ಸಪ್ತಕಕ್ಷಾ ಂತರಂಗಳಂ ಕಾಂಚನಮಯ ತೋರಣಂಗಳಂ ನುಸುಳ್ದು ಕನ್ಯಾಂತಪುರದ್ವಾರಮನೆಯ್ದೆ ವರ್ಪಾಗಳ್
ಪರಿತಂದು ಮಹಾಶ್ವೇತಾ
ನಿರೀಕ್ಷಣೋತ್ಸುಕದೊಳೆಮಗೆ ತಮಗೆನುತಂ ತ
ಚ್ಚರಣ ಸರಸಿರುಹಯುಗದೊಳ್
ಸರಭಸಮಿದಿರೆಱಗಿದರ್ ಪ್ರತೀಹಾರಕಿಯರ್   ೧೮
ವ|| ಆಗಳರಸನುಂ ಪ್ರತೀಹಾರಿಕಾಜನೋಪದಿಶ್ಯಮಾನಮಾರ್ಗನಾಗಿ ಪೊಕ್ಕು ನೋೞ್ಪನ್ನೆಗಮಲ್ಲಿ
ಇದು ನಾರಿಮಯಮಪ್ಪ ಲೋಕಮಿದು ಬೇಂದಂಗನಾದ್ವೀಪಮಿಂ
ತಿದು ನಿಷ್ಟೂರುಷಜೀವಲೋಕಮಿದು ಸರ್ಗಕ್ಕೆಂದು ಪದ್ಮೋದ್ಭವಂ
ಸುದತೀರತ್ನಸಮೂಹಮಂ ಪದಪಿನಿಂದ ಬೈಚಿಟ್ಟ ಭಂಡಾರಮ
ಪ್ಪುದೆನಲ್ ಸಂದಣಿಸಿರ್ದ ಸುಂದರಿಯರಂ ಕಂಡಂ ನರೇಂದ್ರಾತ್ಮಜಂ      ೧೯
ಭುವನಾಂತರಮಂ ಸಿಂಪಿಸು
ವವೊಲಾಶಾವನಿತೆಯರುಮನೋಲಾಡಿಸುವಂ
ತೆವೊಲೆಸೆದರಂಗನೆಯರು
ಣ್ಮುವ ನಿಜಲಾವಣ್ಯರಸದ ಪೆರ್ವೊನಲಿಂದಂ   ೨೦
ವ|| ಅಂತು ವದನದ್ಯುತಿಯಿನಿಂದುಬಿಂಬವೃಷ್ಟಿ ಸುರಿವಂತೆಯುಂ ಅಪಾಂಗ ವಿಕ್ಷೇಪಂಗಳಿಂ ಕುವಲಯವನ ವಿಕಾಸಮಾದಂತೆಯುಂ ಕಪೋಲತಲಂಗಳ ಬೆಳಗುಗಳಿಂ ಮಣಿದರ್ಪಣಂಗಳ್ ಪೊಳೆವಂತೆಯುಂ ಭ್ರೂಲತಾವಿಭ್ರಮಂಗಳಿಂ ಕಾಮಕಾರ್ಮುಕವಿಸರಂ ಪಸರಿಸಿದಂತೆಯುಂ
ಸುಖವನ್ನುಂಟುಮಾಡುವುದಿಲ್ಲ? ವ|| ಎಂದು ಹೇಳಲಾಗಿ, ೧೭. “ನೀವು ನನಗೆ ಇಷ್ಟುಮಟ್ಟಿಗೆ ಬೇಡಿಕೊಳ್ಳುವುದೇತಕ್ಕೆ? ‘ನೀನು ಹೀಗೆ ಮಾಡು’ ಎಂದು ಅಪ್ಪಣೆ ಮಾಡಿದರೆ ಸಾಕು” ಎಂದು ವಿನಯದಿಂದ ಹೇಳಿ ಚಂದ್ರಾಪೀಡನು ಆ ಮಹಾಶ್ವೇತೆಯನ್ನು ಹಿಂಬಾಲಿಸಿ ನಡೆದನು. ವ|| ಹಾಗೆ ಬರುತ್ತ ಹೇಮಕೂಟವನ್ನು ಸೇರಿ, ಚಿತ್ರರಥನ ಆಶ್ಚರ್ಯಕರವಾದ ರಾಜಧಾನಿಯನ್ನು ಹೊಕ್ಕು ಚಿನ್ನದ ಬಾಗಿಲುಗಳುಳ್ಳ ಏಳು ತೊಟ್ಟಿಗಳನ್ನು ದಾಟಿ ಕನ್ನೆವಾಡದ ಬಾಗಿಲಿಗೆ ಬರಲಾಗಿ ೧೮. ಬಾಗಿಲು ಕಾಯುವ ಹೆಂಗಸರು ಮಹಾಶ್ವೇತೆಯನ್ನು ನೋಡಬೇಕೆಂಬ ಉತ್ಸಾಹದಿಂದ ಬಂದು, ನಾನು ಮುಂದು ತಾನು ಮುಂದು ಎಂದು ಅವಳ ಪಾದಕಮಲದಲ್ಲಿ ಬೇಗಬೇಗನೆ ನಮಸ್ಕರಿಸಿದರು. ವ|| ಆಗ ಚಂದ್ರಾಪೀಡನೂ ಬಾಗಿಲುಕಾಯುವವಳಿಂದ ತೋರಿಸಲ್ಪಡುತ್ತಿರುವ ದಾರಿಯುಳ್ಳವನಾಗಿ ಹೊಕ್ಕು ನೋಡುತ್ತಿರವಲ್ಲಿ ೧೯. ಇದು ಬರೀ ಹೆಂಗಸರಿಂದಲೇ ತುಂಬಿಕೊಂಡಿರುವ ಬೇರೆ ಲೋಕವೆಂಬಂತೆಯೂ, ಇದು ಕೇವಲ ಹೆಂಗಸರೇ ವಾಸಿಸುವ ಬೇರೊಂದು ನಡುಗಡ್ಡೆ ಎಂಬಂತೆಯೂ, ಇದು ಗಂಡಸರೇ ಇಲ್ಲದ ಪ್ರತ್ಯೇಕ ಜಗತ್ತು ಎಂಬಂತೆಯೂ, ಬ್ರಹ್ಮನು ಮುಂದಿನ ಅನೇಕ ಸೃಷ್ಟಿಗಳಿಗೆ ಬೇಕಾಗುವುದೆಂದು ಸುಂದರಿಯರೆಂಬ ರತ್ನಗಳನ್ನು ಆಸಕ್ತಿಯಿಂದ ಮೀಸಲಾಗಿ ಮುಚ್ಚಿಟ್ಟಿರುವ ಭಂಡಾರವೆಂಬಂತೆಯೂ ಇರುವ ಹೆಂಗಸರ ಗುಂಪಿನಿಂದ ನಿಬಿಡವಾಗಿದ್ದ ಕನ್ನೆವಾಡವನ್ನು ಚಂದ್ರಾಪೀಡನು ನೋಡಿದನು. ೨೦. ಹೊರಚೆಲ್ಲುತ್ತಿರುವ ಸೌಂದರ್ಯರಸದ ಮಹಾಪ್ರವಾಹದಿಂದ ಪ್ರಪಂಚವನ್ನೆಲ್ಲ ತೋಯಿಸುವಂತೆಯೂ, ದಿಕ್ಕುಗಳೆಂಬ ವನಿತೆಯರನ್ನು ಜಳಕವಾಡಿಸುವಂತೆಯೂ, ಇದ್ದ ರಮಣಿಯರು ಅಲ್ಲಿ ಶೋಭಿಸುತ್ತಿದ್ದರು. ವ|| ಹಾಗೆಯೆ ಮುಖಗಳ ಕಾಂತಿಯಿಂದ ಚಂದ್ರಮಂಡಲಗಳ ಮಳೆಯು ಸುರಿಯುತ್ತಿರುವಂತೆಯೂ, ಕಡೆಗಣ್ಣ ನೋಟದಿಂದ ಕನ್ನೆ ದಿಲೆಗಳ ವನವು ಅರಳಿದಂತೆಯೂ, ಕೆನ್ನೆಗಳ ಶೋಭೆಯಿಂದ ರನ್ನಗನ್ನಡಿಗಳು ಹೊಳೆಯುವಂತೆಯೂ, ಬಳ್ಳಿಹುಬ್ಬುಗಳ ಬೆಡಗುಗಳಿಂದ ಮನ್ಮಥನ ಬಿಲ್ಲುಗಳ ಸಮೂಹವು ಹರಡಿರುವಂತೆಯೂ, ತಲೆಗೂದಲುಗಳ ಕತ್ತಲೆಯಂತಿರುವ ಕಪ್ಪಿನಿಂದ ಕಗ್ಗತ್ತಲೆಯು ಕವಿದಂತೆಯೂ, ಸುವಾಸನೆಯುಳ್ಳ ನಿಶ್ವಾಸಗಳಿಂದ ತೆಂಕಲಗಾಳಿಯ ಬೀಸಿದಂತೆಯೂ
ಕೇಶಕಲಾಪಾಂಧಕಾರದಿಂ ಕಾರಿರುಳ್ ಕವಿದಂತೆಯುಂ ಸುರಭಿನಿಶ್ವಾಸಂಗಳಿಂ ಮಲಯಮಾರುತಂ ತೀಡಿದಂತೆಯುಂ ಮುಗುಳ್ನಗೆಯ ಬೆಳಗುಗಳಿಂ ವಸಂತಸಮಯಮಾದಂತೆಯುಂ ಕಲತಲರಾಗದಿಂ ಕೆಂದಾವರೆಗಳಲರ್ದಂತೆಯುಂ ಕರರುಹಕಿರಣಂಗಳಿಂ ಕುಸುಮಾಯುಧ ಶರಶತಂಗಳ್ ಸುರಿವಂತೆಯುಮಾದುದಲ್ಲದೆಯುಂ

21-41/

ಕಾದಂಬರಿಯ ಪ್ರಥಮ ಸಂದರ್ಶನ [21 to 41]
ಮಣಿಮಾಲಾರಂಜಿತ ಭೂ
ಷಣರುಚಿ ರುಚಿರೇಂದ್ರಚಾಪಲತೆಗಳ್ ಗಗನಾಂ
ಗಣದೊಳ್ ಪೊಳೆಯಲ್ ಸುತ್ತಂ
ಕುಣಿವುವು ನಲಿದಾಡಿ ಗೃಹಮಯೂರನಿಕಾಯಂ           ೨೧
ಕಡೆಗಣ್ ಕರ್ಣಾವತಂಸಂ ಕರತಲರುಚಿ ಲೀಲಾರವಿಂದಂ ಕುಚಂ ಕ
ನ್ನಡಿ ಪಾದಾಂಭೋಜರಾಗಂ ಮಿಸುಪಲತೆಗೆ ಮಂದಸ್ಮಿತಂ ಚಂದನಂ ಮೆ
ಲ್ನುಡಿ ವೀಣಾನಾದವಂಗಪ್ರಭೆ ಪೊಸದುಗುಲಂ ಪಕ್ವಬಿಂಬೋಷ್ಠರಾಗಂ
ಕಡುಚೆಲ್ವಾದಂಗರಾಗಂ ಚರಣನಖಮಯೂಖಾಳಿ ಪುಷ್ಪೋಪಹಾರಂ       ೨೨
ಲಲನೆಯರ್ಗಂಗರಾಗಮದು ದುರ್ವಹವಂಶುಕಭಾರವಂಗಸಂ
ಚಲತೆಗೆ ಕಾರಣಂ ಕುಸುಮಮಾಲಿಕೆಯುಂ ಪೊ ಪುಷ್ಪದಾಮ ಮೇ
ಖಲೆ ನಡೆಗಡ್ಡಿ ಕಣ್ಮಲರ್ಗೆ ಕಾಡಿಗೆ ಬಿಣ್ಣಿತು ಪಾದಪಂಕಜ
ಕ್ಕಲತೆಗೆ ಭಾರಮೆಂದೊಡಱಯೆಂ ಪೊಗೞಲ್ ಸುಕುಮಾರವೃತ್ತಿಯಂ      ೨೩
ಹಾರದ ಭಾರಮನದನೇಂ
ಸೈರಿಸುವುದೆ ತನು ಲತಾಂಗಿಯರ್ಕಳ ಕಬರೀ
ಭಾರಕ್ಕಂ ಘನಕುಚಯುಗ
ಭಾರಕ್ಕಂ ಬಳ್ಕಿ ಕರಮೆ ಬಡನಡು ನಡುಗಲ್ ೨೪
ಕಲಲೆಂದತಿಕೌತುಕದಿಂ
ದಲರ್ಗಟ್ಟುವೆಂಬದೊಂದು ಸಾಹಸಮಂತಿ
ರ್ಕಲರಾಯ್ವ ಪದದೊಳೆರಡನೆ
ಯಲರ್ಗಂ ಕೈನೀಡಿ ಸೇದೆವಡುವರ್ ಸತಿಯರ್         ೨೫
ಮುಗುಳ್ನಗೆಯ ಬೆಳಕುಗಳಿಂದ ವಸಂತಕಾಲವು ಉಂಟಾದಂತೆಯೂ, ಅಂಗೈ ಕೆಂಪಿನಿಂದ ಕೆಂದಾವರೆಗಳು ಅರಳಿದಂತೆಯೂ, ಉಗುರುಗಳ ಕಿರಣಗಳಿಂದ ಮನ್ಮಥನ ನೂರಾರು ಆಯುಧಗಳು ಸುರಿಯುವಂತೆಯೂ ಆಗಿದ್ದಿತು. ಆಲ್ಲದೆ ೨೧. ಆ ಲಲನೆಯರು ಧರಿಸಿಕೊಂಡಿದ್ದ ರತ್ನಖಚಿತವಾದ ಒಡವೆಗಳ ಕಾಂತಿಯೆಂಬ ಸುಂದರವಾದ ಕಾಮನಬಿಲ್ಲುಗಳು ಆಕಾಶಪ್ರದೇಶದಲ್ಲಿ ಹೊಳೆಯಲಾಗಿ ಮಳೆ ಬರುವುದೆಂಬ ಹರ್ಷದಿಂದ ಸಾಕುನವಿಲುಗಳ ತಂಡವು ಸುತ್ತಲೂ ನಲಿದಾಡಿ ಕುಣಿಯುತ್ತಿದ್ದುವು. ೨೨. ಆ ಕನ್ನೆವಾಡದಲ್ಲಿ ತರುಣಿಯರ ಕಡೆಗಣ್ಣೆ ಕಿವಿಯೋಲೆಯಾಗಿದ್ದಿತು. ಅಂಗೈಕಾಂತಿಯೇ ವಿನೋದಕ್ಕಾಗಿ ಹಿಡಿದುಕೊಳ್ಳುವ ಕೆಂದಾವರೆಯಾಗಿದ್ದಿತು. ಸ್ತನವೆ ಕನ್ನಡಿಯಾಗಿದ್ದಿತು. ಅಡಿದಾವರೆಯ ಕೆಂಪೆ ಪ್ರಕಾಶಿಸುವ ಅರಗಿನ ರಸವಾಗಿದ್ದಿತು. ಮಂದಹಾಸವೆ ಚಂದನವಾಗಿದ್ದಿತು. ಅವರ ಮೆಲ್ನುಡಿಯೆ ವೀಣಾಧ್ವನಿಯಾಗಿದ್ದಿತು. ಅವರ ದೇಹಕಾಂತಿಯೆ ಹೊಸ ಪಟ್ಟೆಸೀರೆಯಾಗಿದ್ದಿತು. ತೊಂಡೆಹಣ್ಣಿನಂತಿರುವ ತುಟಿಯ ಕೆಂಪೆ ಬಹಳ ರಮಣೀಯವಾದ ಲೇಪನದ್ರವ್ಯವಾಗಿದ್ದಿತು. ಕಾಲುಗುರುಗಳ ಕಾಂತಿಯ ಸಮೂಹವೇ ನೆಲದ ಮೇಲೆ ಎರಚುವ ಹೂವುಗಳ ಸಮೂಹವಾಗಿದ್ದಿತು. ೨೩. ಅಲ್ಲಿನ ಲಲನೆಯರು ಬಹಳ ಸುಕುಮಾರಿಯರು. ಅದರಿಂದಲೆ ಮೈಗೆ ಲೇಪಿಸಿಕೊಂಡಿರುವ ಸುಗಂಧಲೇಪನವನ್ನು ಕೂಡ ಹೊರುವುದು ಅವರಿಗೆ ಕಷ್ಟಕರವಾಗಿದ್ದಿತು. ಉಟ್ಟುಕೊಂಡಿರುವ ಸೀರೆಯ ತೂಕವೆ ಅಶಕ್ತಿಯಿಂದ ಉಂಟಾದ ದೇಹದ ನಡುಕಕ್ಕೆ ಕಾರಣವಾಗುತ್ತಿತ್ತು! ಹೂವಿನ ಹಾರವು ಕೂಡ ಹೊರೆಯಾಗುತ್ತಿತ್ತು! ಹೂವಿನ ಮಾಲೆಯಿಂದ ಮಾಡಿದ ಸೊಂಟದ ಡಾಬು ಕೂಡ ಭಾರವಾಗಿ ಸಂಚಾರಕ್ಕೆ ಅಡ್ಡಿಯಾಗಿತ್ತು! ಕಣ್ಣಿಗೆ ಕಾಡಿಗೆಯು ಭಾರವಾಗಿತ್ತು! ಅಡಿದಾವರೆಗೆ ಲೇಪಿಸಿಕೊಳ್ಳುವ ಅರಗಿನ ರಸವು ದೊಡ್ಡ ಹೊರೆಯೇ ಆಗುತ್ತಿತ್ತು! ಆದ್ದರಿಂದ ಅವರ ಸೌಕುಮಾರ್ಯವನ್ನು ಹೊಗಳಲು ಸಾಧ್ಯವೇ ಇಲ್ಲ. ೨೪. ಅಲ್ಲಿನ ಬಳ್ಳಿಯಂತೆ ಶರೀರವುಳ್ಳ ಮಹಿಳೆಯರ ಕೇಶಪಾಶಗಳ ಭಾರಕ್ಕೂ ತೋರಮೊಲೆಗಳ ಭಾರಕ್ಕೂ ತೆಳುವಾದ ಸೊಂಟವು ಬಳುಕಿ ಬಹಳವಾಗಿ ನಡುಗುತ್ತಿತ್ತು. ಅಂದಮೇಲೆ ಹಾರದ ಭಾರವನ್ನು ತಾಳಲು ಈ ದೇಹಕ್ಕೆ ಸಾಧ್ಯವೇ? ೨೫. ಅಲ್ಲಿನ ರಮಣಿಯರು
ವ|| ಮತ್ತಮತ್ತಿತ್ತ ಪುಗುತರ್ಪಲ್ಲಿ ಲವಲಿಕೆಯಂ ಕೇತಕೀಧೂಳಿಯೊಳಾಲವಾಲಮಂ ಸಮೆಯಲುಂ ಸಾಗರಿಕೆಯಂ ಗಂಧೋದಕ ಕನಕದೀರ್ಘಿಕೆಗಳೊಳ್ ರನ್ನದ ಮಳಲ್ಗಳಂ ಸುರಿಯಲುಂ ಮೃಣಾಳಿಕೆಯಂ ಕೃತ್ರಿಮಕಮಲಿನಿಯೊಳಾಡುವ ಜಕ್ಕವಕ್ಕಿಗಳ ಮೇಲೆ ಕುಂಕುಮರಜಮಂ ಕೆದಱಲುಂ ಮಕರಿಕೆಯಂ ಗಂಧಪಾತ್ರಂಗಳೊಳ್ ಕರ್ಪೂರರಸಮೂಡಿ ವಾಸಿಸಲುಂ ರಜನಿಕೆಯಂ ತಮಾಲವೀಯನಮರ್ದ ಕತ್ತಲೆಯೊಳ್ ಮಾಣಿಕದ ಸೊಡರ್ಗಳಂ ಬೆಳಗಲುಂ ಕುಮುದಿಕೆಯಂ ಗಿಳಿ ಪಾಯದಂತು ದಾಡಿಮೀಫಲಂಗಳ ಮೇಲೆ ಮುತ್ತಿನ ಝಂಪಾಳಂಗಳಂ ಕವಿಯಲುಂ ನಿಪುಣಿಕೆಯಂ ಮಣಿಸ್ತಂಭಂಗಳೊಳ್ ರಂಜಿಸುವ ಸಾಲಭಂಜಿಕೆಯ ಕುಚಂಗಳೊಳ್ ಕುಂಕುಮರಸದಿಂ ಪತ್ರಭಂಗಂಗಳಂ ಚಿತ್ರಿಸಲುಂ ಉತ್ಪಲಿಕೆಯಂ ಕದಳೀಗೃಹಮರಕತವೇದಿಯಂ ಕಮಲದಳಂಗಳಿಂ ತೊಡೆಯಲುಂ ಕೇಸರಿಕೆಯಂ ವಕುಳಕುಸುಮಮಾಲಾಮಂಟಪಂಗಳಿಂ ಮದಿರಾರಸದಿಂ ಸಿಂಪಿಸಲುಂ ಮಾಲತಿಕೆಯಂ ಕಾಮದೇವಗೃಹದೋಲಗಶಾಲೆಯಂ ಸಿಂಧೂರರೇಣುಗಳಿಂ ಬೆಳರ್ಗೆಂಪಂ ಮಾಡಲುಂ ನಳಿನಿಕೆಯಂ ಭವನಕಲಹಂಸಂಗಳ್ಗೆ ಕಮಲಮಧುರಸವನೆಱ ಯಲುಂ ಕದಳಿಕೆಯಂ ಧಾರಾಗೃಹಕ್ಕೆ ಗೃಹಮಯೂರಂಗಳನೊಯ್ಯಲುಂ ಕಮಲಿನಿಯಂ ಜಕ್ಕವಕ್ಕಿಗಳಂ ಮೃಣಾಳ ಕ್ಷೀರರಸಮಂ ಕುಡಿಯಿಸಲುಂಚೂತಲತಿಕೆಯಂ ಪಂಜರದ ಗಂಡುಕೋಗಿಲೆಗಳ್ಗೆ ಚೂತಾಂಕುರದ ಕುಟುಕನಿಕ್ಕಲುಂ ಪಲ್ಲವಿಕೆಯಂ ಭವಹರಿಣಂಗಳ್ಗೆ ಮರೀಚಪಲ್ಲವದಳಂಗಳಂ ನೀಡಲುಂ ಲವಂಗಿಕೆಯಂ ಚಕೋರಪಂಜರಂಗಳೊಳ್ ಪಿಪ್ಪಲೀತಂಡುಲಂಗಳ ಕುಟುಕಂ ಸೂಸಲುಂ ಮಧುಕರಿಕೆಯಂ ಪೂದೊಡಿಗೆಯಂ ಮಾಡಲುಂ ಮಯೂರಿಕೆಯಂ ಕಿನ್ನರಮಿಥುನಂಗಳಂ ಸಂಗೀತಶಾಲೆಗೆ ಕಳುಪಲುಂ ಕಂದಳಿಕೆಯಂ ಜೀವಂಜೀವಕ ಮಿಥುನಂಗಳಿಂ ಕ್ರೀಡಾಪರ್ವತಮನೇಱಸಲುಂ ಹರಿಣಿಕೆಯಂ ಶುಕಸಾರಿಕೆಗಳನೋದಿಸಲುಂ ಪೆಸರ್ವೆಸರೊಳೆ ಕರೆದು ಪೇೞ್ವ ಮನೋಹರಾಲಾಪಂಗಳಂ ಕೇಳುತ್ತಂ ಪೋಗೆವೋಗೆ
ಒದವಿದ ನಿರ್ಭರಯವ್ವನ
ಮದದಿಂ ಮೆಯ್ಮ ದು ಕಂಭಮೆಂದು ಮಣಿಸ್ತಂ
ಭದ ರುಚಿಯನಲಘುಕುಚಭಾ
ರದೆ ಜೋಲ್ದು ಮಲಂಗಿ ನಗಿಸಿದರ್ ಕೆಳದಿಯರಂ        ೨೬
ಕಲಿತುಕೊಳ್ಳಬೇಕೆಂಬ ಕುತೂಹಲದಿಂದ ಹೂವನ್ನು ಕಟ್ಟಬೇಕೆಂದು ಹೊರಟರೆ ಅದೊಂದು ಸಾಹಸದ ಸಂಗತಿಯೇ ಸರಿ. ಅದಿರಲಿ, ಹೂವನ್ನು ಕೊಯ್ಯುವಾಗ ಹೇಗೋ ಒಂದು ಹೂವನ್ನು ಕೊಯ್ದು ಎರಡನೆಯ ಹೂವನ್ನು ಕೊಯ್ಯಲು ಕೈನೀಡಿದರೂ ಬಹಳ ಆಯಾಸಗೊಳ್ಳುತ್ತಾರೆ. ವ|| ಮತ್ತೆ ಅತ್ತಿತ್ತ ಮುಂದುವರಿಯುತ್ತಿರಲು ಲವಲಿಕೆಯೆಂಬುವಳನ್ನು ಕೇದಗೆಯ ಧೂಳುಗಳಿಂದ ಪಾತಿಯನ್ನು ಮಾಡಲೂ, ಸಾಗರಿಕೆಯನ್ನು ಚಿನ್ನದ ಕಟ್ಟೆ ಕಟ್ಟಿರುವ ಗಂಧೋದಕದ ಬಾವಿಗೆ ರತ್ನದ ಪುಡಿಗಳ ಮರಳನ್ನು ಸುರಿಯುವುದಕ್ಕೂ, ಮೃಣಾಳಿಕೆಯನ್ನು ಅಲ್ಲಿ ಕಟ್ಟಿರುವ (ಕೃತ್ರಿಮ) ತಾವರೆಗೊಳದಲ್ಲಿ ಕ್ರೀಡಿಸುತ್ತಿರುವ ಚಕ್ರವಾಕಪಕ್ಷಿಗಳ ಮೇಲೆ ಕುಂಕುಮದ ಪುಡಿಯನ್ನು ಉದುರಿಸುವುದಕ್ಕೂ, ಮಕರಿಕೆಯನ್ನು ಗಂಧದ ಪಾತ್ರೆಗೆ ಕರ್ಪೂರಮರದ ರಸವನ್ನು ಲೇಪಿಸಿವಾಸನೆ ಕಟ್ಟುವುದಕ್ಕೂ ರಜನಿಕೆಯನ್ನು ಕತ್ತಲೆ ಕವಿದಿರುವ ಹೊಂಗೆಮರದ ಸಾಲಿನಲ್ಲಿ ಮಾಣಿಕ್ಯದೀಪಗಳನ್ನು ಬೆಳಗುವುದಕ್ಕೂ, ಕುಮುದಿಕೆಯನ್ನು ಗಿಣಿಗಳು ಎರಗದಂತೆ ದಾಳಿಂಬೆಹಣ್ಣುಗಳ ಮೇಲೆ ಮುತ್ತಿನ ಮುಸುಕನ್ನು ಮುಚ್ಚುವುದಕ್ಕೂ, ನಿಪುಣಿಕೆಯನ್ನು ರತ್ನದ ಕಂಭಗಳ ಮೇಲೆ ರಂಜಿಸುವ ಪುತ್ಥಳಿಗಳ ಕುಚಗಳಲ್ಲಿ ಕುಂಕುಮದ್ರವದಿಂದ ಚಿತ್ರಗಳನ್ನು ಬರೆಯುವುದಕ್ಕೂ, ಉತ್ಪಲಿಕೆಯನ್ನು ಬಾಳೆಮರದ ಪೊದರಿನಲ್ಲಿರುವ ಪಚ್ಚೆಯ ಜಗಲಿಯನ್ನು ಕಮಲದಳಗಳಿಂದ ಗುಡಿಸುವುದಕ್ಕೂ, ಕೇಸರಿಕೆಯನ್ನು ಕೇಸರಮಾಲಿಕೆಯಿಂದ ಅಲಂಕೃತವಾಗಿರುವ ಮಂಟಪಗಳನ್ನು ಮಧ್ಯದಿಂದ ಸಿಂಪಡಿಸುವಂತೆಯೂ, ಮಾಲತಿಕೆಯನ್ನು ಮನ್ಮಥದೇವಾಲಯದ ಓಲಗಶಾಲೆಯನ್ನು ಚಂದ್ರದ ಪುಡಿಗಳಿಂದ ಪಾಟಲವನ್ನಾಗಿ (ಶ್ವೇತರಕ್ತ) ಮಾಡುವುದಕ್ಕೂ, ನಳಿನಿಕೆಯನ್ನು ಸಾಕಿರುವ ಹಂಸಪಕ್ಷಿಗಳಿಗೆ ತಾವರೆಬಂಡನ್ನು ಕುಡಿಸುವುದಕ್ಕೂ, ಕದಳಿಕೆಯನ್ನು ಸ್ನಾನದ ಮನೆಗೆ ಸಾಕುನವಿಲುಗಳನ್ನು ಒಯ್ಯುವದಕ್ಕೂ, ಕಮಲಿನಿಯನ್ನು ಚಕ್ರವಾಕಪಕ್ಷಿಗಳಿಗೆ ತಾವರೆದಂಟಿನ ರಸವನ್ನು ಕುಡಿಸುವುದಕ್ಕೂ, ಚೂತಲತಿಕೆಯನ್ನು ಪಂಜರದಲ್ಲಿರುವ ಗಂಡುಕೋಗಿಲೆಗಳಿಗೆ ಮಾವಿನ ಚಿಗುರಿನ ಗುಟುಕನ್ನು ಕೊಡುವುದಕ್ಕೂ, ಪಲ್ಲವಿಕೆಯನ್ನು ಸಾಕುಜಿಂಕೆಗಳಿಗೆ ಮೆಣಸಿನ ಚಿಗುರನ್ನು ತಿನ್ನಿಸುವುದಕ್ಕೂ, ಲವಂಗಿಕೆಯನ್ನು ಚಕೋರಪಕ್ಷಿಗಳ ಪಂಜರಗಳಲ್ಲಿ ಹಿಪ್ಪಲಿಬಿತ್ತಗಳ ಕುಟುಕನ್ನು ಎರಚುವುದಕ್ಕೂ, ಮಧುಕರಿಕೆಯನ್ನು ಹೂವಿನಿಂದ ಆಭರಣಗಳನ್ನು ಮಾಡುವುದಕ್ಕೂ, ಮಯೂರಿಕೆಯನ್ನು ಕಿನ್ನರದಂಪತಿಗಳನ್ನು ಸಂಗೀತಶಾಲೆಗೆ ಕಳುಹಿಸುವುದಕ್ಕೂ, ಕಂದಳಿಕೆಯನ್ನು ಚಕೋರದಂಪತಿಗಳನ್ನು ಕ್ರೀಡಾಪರ್ವತಕ್ಕೆ ಹತ್ತಿಸುವುದಕ್ಕೂ, ಹರಿಣಿಕೆಯನ್ನು ಗಿಳಿ ಮತ್ತು ಮೈನಾಹಕ್ಕಿಗಳಿಗೆ ಮಾತು ಕಲಿಸುವುದಕ್ಕೂ ಹೆಸರಿಸಿ ಕರೆದು ಹೇಳುವ ಮನೋಹರವಾದ ಮಾತುಗಳನ್ನು ಕೇಳುತ್ತಾ
ಮುಂದೆ ಹೋಗುತ್ತಿರಲಾಗಿ, ೨೬. ಕೆಲವು ಹೆಂಗಸರು ಗಾಢವಾದ ತಾರುಣ್ಯದ ಮದವೇರಲು ಪರವಶರಾಗಿ ರತ್ನದ ಕಂಭಗಳ ಕಾಂತಿಯನ್ನೇ ಕಂಭವೆಂದು ಭ್ರಮಿಸಿ ದೊಡ್ಡದಾದ ಸ್ತನಗಳ ಭಾರದಿಂದ ಬಾಗುತ್ತಾ ತಬ್ಬಿಕೊಂಡು ಗೆಳತಿಯರನ್ನೆಲ್ಲ ನಗಿಸಿದರು.
ಪಳುಕಿನ ಭಿತ್ತಿಯೊಳ್ ಪೊಳೆವುತಿರ್ದ ನಿಜಪ್ರತಿಬಿಂಬದೊಳ್ ಮನಂ
ಗೊಳೆ ನುಡಿದೇಕೆ ಪೇೞೆ ನಗಿಸುವಯ್ ವಸನಾಂಚಲಮೆಂದು ಮೌಕ್ತಿಕಾ
ವಳಿಗಳ ಕಾಂತಿಯಂ ತೆಗೆದಿದೇನೆ ಬೞಲ್ವೆ ಗವಾಕ್ಷರಂಧದೊ
ಳ್ವೆಳಗನಿನಾಂಶುವೆಂದು ಬಗೆದೇಕೆ ಕರಾಬ್ಜಮನಡ್ಡವೊಡ್ಡುವಯ್    ೨೭
ಪಿರಿದುಂ ಬೞಲ್ಕೆಯಿಂ ಚಾ
ಮರಮದು ಕರದಿಂದೆ ನುಣ್ಚೆಯುಂ ನಖಕಿರಣೋ
ತ್ಕರಮನೆ ಚಾಮರಮೆಂದೆಲೆ
ಸರೋಜಮುಖಿ ಬೀಸಿ ನಗಿಸಿದಯ್ ಕೆಳದಿಯರಂ        ೨೮
ವ|| ಎಂದಿವು ಮೊದಲಾಗಿ ಪರಿಹಾಸಜಲ್ಪಿಂತಂಗಳಂ ಕೇಳುತ್ತಂ ಪೋಗಲುಪವನಲತೆಗಳಿಂದುದಿರ್ದಲರಧೂಳಿಯಿಂ ಪುೞಲ್ಗಟ್ಟಿದಂತೆಯುಂ ಕೋಗಿಲೆಗಳೆಡೆವಿಡದುಗುರಮೊನೆಯೊಳಳ್ಲಿಱಯೆ ಸುರಿವ ಸಹಕಾರಫಲರಸದ ಸೋನೆಗಳಿಂದ ದುರ್ದಿನಂ ಮಸಗಿದಂತೆಯುಂ ವಕುಳದ ಮರಂಗಳೆಲರಲೆಪದಿಂ ಕೆದಱದ ಸೀಧುಧಾರಾಪ್ರಸರದಿಂ ತುಂತುರ್ಮಸಗಿದಂತೆಯುಂ ಪೂವಲಿಗೆದರ್ದ ಸಂಪಗೆಯೆಸಳ ಪ್ರಸರದಿಂ ಸುವರ್ಣದ್ವೀಪದಂತೆಯುಂ ಎಡೆಯಾಡುವೆಳವೆಂಡಿರ ಮೆಲ್ಲಡಿಗಳಲತೆಗೆಗಳಿಂ ರಾಗಸಾಗರಂ ಕವಿದಂತೆಯುಂ ಅಂಗರಾಗಾಮೋದಂಗಳಿಂ ಪಾರಿಜಾತಜನ್ಮದಿನಂತೆಯುಂ ತೊಳಗುವ ಮುತ್ತಿನ ತೊಡವುಗಳ ಬೆಳಗುಗಳಿಂ ಬೆಳ್ದಿಂಗಳಾದಂತೆಯುಂ ಕೃಷ್ಣಾಗರುಪತ್ರಭಂಗಂಗಳಿಂ ನೀಲಾಯಮಾನಮುಂ ಕರ್ಣಪೂರಾಶೋಕಪಲ್ಲವಂಗಳಿಂ ಲೋಹಿತಾಯಮಾನಮುಂ ಚಂದನಲೇಪಂಗಳಿಂ ಧವಳಾಯಮಾನಮುಂ ಶಿರೀಷಕುಸುಮಾಭರಣಂಗಳಿಂ ಹರಿತಾಯಮಾನಮುಮಪ್ಪ ಮಾರ್ಗಮಂ ನೋಡುತ್ತೆ ಬರ್ಪನ್ನೆಗಮಲ್ಲಿ
ಎರಡುಂ ಪಕ್ಕದೊಳೋಲಗಕ್ಕೆ ಪದಪಿಂ ಬಂದಿರ್ದ ಕಾಂತಾಜನೋ
ತ್ಕ ರತ್ನಾಭರಣಪ್ರಭಾಪ್ರಸರವಾದಂ ತಳ್ತು ತದ್ವೀಕಾಂ
ತರದೊಳ್ ಪೆರ್ಬೋನಲಂದದಿಂ ಪರಿಯೆ ಕಂಡಂತಾ ಪ್ರಭಾಪೂರದೊಳ್
ಭರದಿಂ ತಾನಿದಿರೀಸುವಂತೆ ನಡೆದಂ ಭೂಪಾಲವಿದ್ಯಾಧರಂ    ೨೯
೨೭. ಎಲೈ ಗೆಳತಿ, ಸಟಿಕದ ಗೋಡೆಯಲ್ಲಿ ಪ್ರತಿಬಿಂಬಿಸಿದ್ದ ತನ್ನ ಪ್ರತಿಬಿಂಬವನ್ನೇ ಬೇರೆ ಹೆಂಗಸೆಂದು ತಿಳಿದುಕೊಂಡು ಚೆನ್ನಾಗಿ ಮಾತನಾಡಿಸಿ ಏಕೆ ಎಲ್ಲರನ್ನೂ ನಗಿಸುತ್ತೀಯೆ? ಮೇಲುಹೊದಿಕೆಯ ಸೆರಗೆಂದು ಭ್ರಮಿಸಿ ಮುತ್ತಿನ ಸರಗಳ ಕಾಂತಿಯನ್ನೇ ಹೊದೆಯಲು ಪ್ರಯತ್ನಪಟ್ಟು ಇದೇಕೆ ಶ್ರಮಪಡುತ್ತಿದ್ದೀಯೆ? ರತ್ನದ ಕಿಟಕಿಗಳ ಜಾಲದಿಂದ ಪ್ರಭೆಯನ್ನೇ ಸೂರ್ಯನ ಬಿಸಿಲೆಂದು ಭ್ರಮಿಸಿ ನಿನ್ನ ಕರಕಮಲವನ್ನು ಅದನ್ನು ತಡೆಯುವುದಕ್ಕಾಗಿ ಏಕೆ ಅಡ್ಡವೊಡ್ಡುತ್ತೀಯೆ? ೨೮. ಎಲೈ ತಾವರೆಯಂತೆ ಮುಖವುಳ್ಳವಳೆ, ಬಹಳ ಹೆಚ್ಚಾದ ಬಳಲಿಕೆಯಿಂದ ಚಾಮರವು ಕೈಯಿಂದ ಜಾರಿಬಿದ್ದರೂ ನಿನ್ನ ಉಗುರುಗಳ ಕಾಂತಿಯನ್ನೇ ಚಾಮರವೆಂದು ಬೀಸಲು ಪ್ರಯತ್ನಿಸುತ್ತ ಏಕೆ ಗೆಳತಿಯರನ್ನು ನಗಿಸುತ್ತಿರುವೆ? ವ|| ಹೀಗೆ ಇವೇ ಮೊದಲಾದ ಹಾಸ್ಯದ ಹರಟೆಗಳನ್ನು ಕೇಳುತ್ತ ಹೋಗುತ್ತಿರಲಾಗಿ ಉದ್ಯಾನವನದ ಬಳ್ಳಿಗಳಿಂದ ಉದುರಿರುವ ಹೂವಿನ ಪುಡಿಗಳಿಂದ, ಮರುಳುಗಳಿಂದ ಕೂಡಿಕೊಂಡಿರುವಂತೆಯೂ, ಕೋಗಿಲೆಗಳು ಒಂದೆ ಸಮನೆ ಉಗುರಿನ ತದಿಗಳಿಂದ ಚುಚ್ಚಲಾಗಿಸುರಿಯುತ್ತಿರುವ ಸಿಹಿಮಾವಿನ ಹಣ್ಣಿನ ರಸದ ಸೋನೆಗಳಿಂದ ಮಳೆಗಾಲದ ದಿನವು ವಿಜೃಂಭಿಸಿದಂತೆಯೂ ಗಾಳಿಯ ಬೀಸುವಿಕೆಯಿಂದ ಹರಡಿರುವ ವಕುಳವೃಕ್ಷದ ಮದ್ಯದ ಧಾರೆಗಳ ಪ್ರಸಾರದಿಂದ ತುಂತುರುಮಳೆಯು ವ್ಯಾಪಿಸಿದಂತೆಯೂ, ಅಲ್ಲಿನ ನೆಲಗಟ್ಟುಗಳಲ್ಲೆಲ್ಲಾ ತಳೆದಿರುವ ಸಂಪಿಗೆಯ ಎಸಳುಗಳ ಹರಡುವಿಕೆಯಿಂದ ಚಿನ್ನದ ನಡುಗಡ್ಡೆಯಂತೆಯೂ, ಓಡಾಡುತ್ತಿರುವ ತರುಣಿಯರ ಮೃದುವಾದ ಕಾಲುಗಳ ಅರಗಿನರಸದ ವ್ಯಾಪನೆಯಿಂದ ಕೆಂಪುಸಮುದ್ರವೇ ಆವರಿಸಿದಂತೆಯೂ, ಸುಗಂಧಲೇಪನದ್ರವ್ಯದ ಸುವಾಸನೆಗಳಿಂದ ಪಾರಿಜಾತವೃಕ್ಷದ ಹುಟ್ಟಿದ ದಿನದಂತೆಯೂ, ಪ್ರಕಾಶಿಸುತ್ತಿರುವ ಮುತ್ತಿನ ಒಡವೆಗಳ ಬೆಳಕಿನಿಂದ ಬೆಳದಿಂಗಳುಂಟಾದಂತೆಯೂ, ಹೆಂಗಸರ ಕೆನ್ನೆ ಮೊದಲಾದೆಡೆಗಳಲ್ಲಿ ಬರೆಯಲ್ಪಟ್ಟಿರುವ ಚಿತ್ರವಿಶೇಷಗಳಿಂದ ನೀಲವರ್ಣವನ್ನು ಪಡೆದಂತೆಯೂ, ಕಿವಿಗೆ ಆಭರಣವಾಗಿ ಮಾಡಿಕೊಂಡಿರುವ ಅಶೋಕದ ಚಿಗುರುಗಳಿಂದ ಕೆಂಬಣ್ಣವನ್ನು ಹೊಂದಿದಂತೆಯೂ, ಚಂದನಲೇಪನಗಳಿಂದ ಬಿಳಿಯ ಬಣ್ಣವನ್ನು ಪಡೆದಂತೆಯೂ, ಬಾಗೆಯ ಹೂವಿನ ಆಭರಣಗಳಿಂದ ಹಸುರುಬಣ್ಣವನ್ನು ಹೊಂದಿದಂತೆಯೂ ಇರುವ ದಾರಿಯನ್ನು ನೋಡುತ್ತಾ ಬರುತ್ತಿರುವಲ್ಲಿ, ಟಿ. “ವಕುಳದ….. ತುಂತುರ್ಮಸಗಿದಂತೆಯು” ಉತ್ತಮಸ್ತ್ರೀಯರು ಮದ್ಯವನ್ನು ಬಾಯಲ್ಲಿಟ್ಟುಕೊಂಡು ಉಗುಳಿದರೆ ವಕುಳವೃಕ್ಷವು ಚಿಗುರುವುದೆಂಬ ಕರಿಸಮಯದಂತೆ ಇಲ್ಲಿನ ವಕುಳವೃಕ್ಷದಲ್ಲಿ ಹೆಂಗಸರು ಉಗುಳಿದ ಮದ್ಯವಿದ್ದು ಅದು ಗಾಳಿಯಿಂದ ಕೆಳಕ್ಕೆ ಉದುರುತ್ತಿತ್ತೆಂದು ಅಭಿಪ್ರಾಯ. ೨೯. ದಾರಿಯ ಇಕ್ಕೆಲದಲ್ಲೂ ಸಡಗರದಿಂದ ಊಳಿಗಕ್ಕೆ ಬರುತ್ತಿರುವ ಮಹಿಳಾಸಮೂಹದ ರತ್ನಾಭರಣದ ಪ್ರಭೆಯ ಪ್ರಸಾರವು ಒಟ್ಟುಗೂಡಿ, ಆ ದಾರಿಯ ಮಧ್ಯದಲ್ಲಿ ದೊಡ್ಡ ಪ್ರವಾಹದಂತೆ
ರಾಮಾಭಿರಾಮಮಂ ಜಗ
ತೀಮಂಡನಮಂ ಮಣಿಪ್ರಭಾಪ್ರೇಂಖಿತ ರ
ಥ್ಯಾಮಂಡನಮಂ ಕಂಡಂ
ಶ್ರೀಮಂಟಪಮಂ ವಿಚಿತ್ರ ರತ್ನಾತಪಮಂ       ೩೦
ವ|| ಆ ಮಣಿಮಯಮಂಟಪಮಧ್ಯಭಾಗದೊಳನೇಕ ಕನ್ಯಕಾಪರಿಜನವೃತೆಯಾಗಿ
ಪೊಳೆಯುತ್ತಿರ್ಪ ಮಹಾವರಾಹವದನೋದ್ಯದ್ದಂಷ್ಟ್ರಮಂ ನೆಮ್ಮಿ ನಿಂ
ದಳೊ ಭೂಕಾಂತೆಯೆನಲ್ಕೆ ನೀಲವಸನಪ್ರಚ್ಛನ್ನಪರ್ಯಂಕಮಂ
ಡಳದೊಳ್ ಬೆಳ್ಪೆಸೆದಿರ್ದ ಕೌಳುಡೆಯನೊಂದಂ ನೆಮ್ಮಿ ಕುಳ್ಳಿರ್ದ ಕೋ
ಮಳೆಯಂ ದೂರದೆ ನೋಡಿ ಕಂಡನರಸಂ ಕಾದಂಬರೀದೇವಿಯಂ         ೩೧
ಉರಗನಿಕಾಯ ದಿಕ್ಪತಿನಿಕಾಯ ನಿಲಿಂಪನಿಕಾಯಮೆಲ್ಲಮಾ
ದರದೊಳೆ ತಮ್ಮ ತಮ್ಮನಿಳಯಕ್ಕಿರದೊಯ್ದಪರೊಲ್ದು ಕನ್ನೆಯಂ
ಪಿರಿದುಮೆನಲ್ಕೆ ಹರ್ಮ್ಯಮಣಿಕುಟ್ಟಿಮಭಿತ್ತಿಸಮೂಹಮಂಟಪೋ
ಪರಿಮತಲಂಗಳೊಳ್ ಸೊಗಯಿಸಿರ್ದುದು ರೂಪಮೃತಾಂಶುವಕ್ತ್ರೆಯಾ    ೩೨
ಮಂಡಪದುಪರಿಮತಲದೊಳ್
ಕಂಡರಿಸಿದ ಖಚರಮಂಡಲಂ ಪದೆದಬಲಾ
ಮಂಡಲಮಂ ಗಗನಕ್ಕೊಡ
ಗೊಂಡೊಯ್ದುಪುದೀಗಳೆಂಬಿನಂ ಸೊಗಯಿಸುಗುಂ       ೩೩
ಭುವನತ್ರಯಮಂ ನೋಡ
ಲ್ಕವತರಿಸಿದುದಾಗವೇೞ್ಕುಮೀ ಕಾಂತೆಯನೆಂ
ಬವೊಲೆಸೆದು ತೋಱದುದು ಮಣಿ
ಭವನಾಂತರದೊಳ್ ವಿಚಿತ್ರಚಿತ್ರಪ್ರಕರಂ       ೩೪
ಹೃದಯದೊಳಗಿಟ್ಟುಕೊಂಡುದೊ
ಪದಪಿಂ ಕಾಮಿನಿಯನೆನೆ ಮಣಿಸ್ತಂಭಸಮೂ
ಹದೊಳೆಲ್ಲಮೆಯ್ದೆ ಮಾರ್ತೊಳ
ಗಿದುದಾಗಳ್ ರೂಪು ಚಿತ್ರರಥನಂದನೆಯಾ   ೩೫
ಹರಿಯುತ್ತಿರಲು ಆ ಕಾಂತಿಯ ಪ್ರವಾಹದಲ್ಲಿ ತಾನು ವೇಗದಿಂದ ಈಜಾಡುವಂತೆ ಆ ಚಂದ್ರಾಪೀಡನು ಮುಂದೆ ಹೋದನು.
೩೦. ಅಲ್ಲಿ ಸುಂದರರಮಣಿಯರಿಂದ ಕೂಡಿ ರಮ್ಯವಾಗಿರುವ ಲೋಕಕ್ಕೆ ಅಲಂಕಾರಪ್ರಾಯವಾದ ರತ್ನಗಳ ಪ್ರಭೆಯಿಂದ ತಳತಳಿಸುತ್ತಿರುವ ಆ ಬೀದಿಗೆ ಅಲಂಕಾರಪ್ರಾಯವಾದ ವಿಚಿತ್ರ ರತ್ನಪ್ರಭೆಯಿಂದ ಶೋಭಿಸುವ ಒಂದು ಶೋಭಾಕರವಾದ ಮಹಲನ್ನು ಕಂಡನು. ವ|| ಆ ರತ್ನಮಯವಾದ ಮಹಲಿನ ಮಧ್ಯಭಾಗದಲ್ಲಿ ಅನೇಕ ಕನ್ನಿಕೆಯಿಂದ ಸುತ್ತುವರಿಯಲ್ಪಟ್ಟವಳಾಗಿ, ೩೧. ಹೊಳೆಯುತ್ತಿರುವ ಆದಿವರಾಹನ ಮುಖದಲ್ಲಿ ಮೇಲಕ್ಕೆದ್ದಿರುವ ದಾಡೆಯನ್ನು ಒರಗಿಕೊಂಡು ಭೂದೇವಿಯೇ ನಿಂತಿದ್ದಾಳೋ ಎಂಬಂತೆ ಕಪ್ಪುಬಟ್ಟೆಯನ್ನು ಹೊದಿಸಿರುವ ಮಂಚದಲ್ಲಿ ಶುಭ್ರವಾದ ದಿಂಬೊಂದನ್ನು ಒರಗಿ ಕುಳಿತುಕೊಂಡಿರುವ ಕೋಮಲಾಂಗಿಯಾದ ಕಾದಂಬರೀದೇವಿಯನ್ನು ಚಂದ್ರಾಪೀಡನು ದೂರದಿಂದಲೇ ನೋಡಿದನು. ೩೨. ಆ ಮಂಟಪದ ಕೆಳಗೆ ರತ್ನನಿರ್ಮಿತವಾದ ನೆಲಗಟ್ಟಿನಲ್ಲಿ ಅವಳ ರೂಪವು ಪ್ರತಿಬಿಂಬಿಸಲು ಪಾತಾಳಲೋಕದ ನಾಗರುಗಳೂ, ಸುತ್ತಲೂ ರತ್ನದ ಗೋಡೆಗಳಲ್ಲಿ ಪ್ರತಿಬಿಂಬಿಸಿರಲು, ‘ದಿಕ್ಪಾಲಕರುಗಳೂ, ರತ್ನದ ಮೆಲಾವಣಿಯಲ್ಲಿ ಪ್ರತಿಬಿಂಬಿಸಿರಲು ದೇವತೆಗಳ ಗಡಣವೂ ಈ ಕನ್ಯೆಯನ್ನು ಆದರದಿಂದ ತಮ್ಮ ತಮ್ಮ ಮನೆಗಳಿಗೆ ಬಹುಶ ಬಿಡದೆ ಕರೆದುಕೊಂಡುಹೋಗುತ್ತಿದ್ದಾರೆ ಎಂಬಂತೆ ಆ ಚಂದ್ರಮುಖಿಯಾದ ಕಾದಂಬರಿಯ ಆಕಾರವು ಶೋಭಿಸುತ್ತಿತ್ತು. ೩೩. ಆ ಮಂಟಪದ ಮೇಲುಭಾಗದಲ್ಲಿ ದೇವತೆಗಳ ಗುಂಪನ್ನು ಕೆತ್ತಿದ್ದರು. ಅದು ದೇವತೆಗಳು ಆಸೆಯಿಂದ ಆ ಕಾದಂಬರಿಯನ್ನು ಅಲ್ಲಿರುವ ಮಹಿಳೆಯರೊಂದಿಗೆ ಆಕಾಶಕ್ಕೆ ಈಗ ಎತ್ತಿಕೊಂಡು ಹೋಗುತ್ತಾರೋ ಎಂಬಂತೆ ಶೋಭಿಸುತ್ತಿತ್ತು. ೩೪. ಆ ರತ್ನಮಯವಾದ ಮಹಲಿನಲ್ಲಿ ಜಗತ್ತಿನ ಅನೇಕ ಬಗೆಯ ಸಜೀವ ನಿರ್ಜೀವ ವಸ್ತುಗಳನ್ನೆಲ್ಲ ಚಮತ್ಕಾರವಾಗುವಂತೆ ಚಿತ್ರಿಸಿದ್ದರು. ಇದು ಆ ಕನ್ಯಾರತ್ನವನ್ನು ನೋಡುವುದಕ್ಕಾಗಿ ಮೂರು ಲೋಕವೂ ಇಳಿದು ಬಂದಿರಬೇಕೆಂಬಂತೆ ಕಾಣುತ್ತಿತ್ತು. ೩೫. ಅಲ್ಲಿದ್ದ ರನ್ನಗಂಬಗಳಲ್ಲಿ ಕಾದಂಬರಿಯ ಆಕಾರವು ಪ್ರತಿಬಿಂಬಿಸಿತ್ತು.
ಕೂಡೆ ಮಣಿಭೂಷಣಧ್ವನಿ
ಗಾಡುವ ಸೋಗೆಗಳ ಪರೆದ ಪೀಲಿಯ ಕಣ್ಣಿಂ
ಮಾಡುವೆ ಕನ್ಯಕೆಯಂ ನಡೆ
ನೋಡಲ್ ಕಣ್ದೆದುದೆಂಬಿನಂ ಸೊಗಯಿಸುಗುಂ           ೩೬
ರಮಣೀರತ್ನಮನಾಗಳೆ
ಎಮೆಯಿಕ್ಕದೆ ನೋೞ್ಪ ಬಯಕೆಯಿಂ ಪಡೆದರೊ ತಾ
ಮೆಮೆಯಿಕ್ಕದ ಕಣ್ಗಳನೆನ
ಲೆಮೆಯಿಕ್ಕದೆ ನೋಡುತಿರ್ದುದಬಲಾನೀಕಂ       ೩೭
ಪಿರಿದುಂ ನಖವಿವರದೆ ನೆ
ತ್ತರನೆತ್ತಂ ಕಾರಿದಪುವೊ ಮೆಲ್ಲಡಿಗಳ್ ಬಿ
ತ್ತರಿಸಿದಪುವೊ ವಿದ್ರುಮರಸ
ತರಂಗಿಣಿಯನೆನಿಸಿ ಕೆದಱದುವು ಕೆಂಬೆಳಗಂ             ೩೮
ಚರಣಾಲಕ್ತಕರಾಗಪಾಟಲಿತ ಲಾವಣ್ಯಾಂಬುಧಾರಾಳಿಯೋ
ಚರಣಾಂಭೋರುಹಯುಗ್ಮನಿರ್ಗಳಿತ ರಾಗೋದ್ಯನ್ಮಯೂಖಾಳಿಯೋ
ಚರಣಾಲಕರಣಸುರದ್ರುಚಿರ ಮಾಣಿಕ್ಯಾಂಶುಲೇಖಾಳಿಯೋ
ಪಿರಿದುಂ ತಾನೆನಲೇಂ ಪದಾಂಗುಳಿಗಳೊಪ್ಪಂಬೆತ್ತುವೋ ಕಾಂತೆಯಾ    ೩೯
ಇಳೆಯಂ ಪೊಸನುಣ್ಬೆಳಗಿನ
ಬಳಗದೆ ಬಾಸಣಿಸುರ್ತಿರ್ದುವಗ್ಗಲಿಸಿ ಧರಾ
ತಳತರಳತಾರಕಾವಳಿ
ಗಳಿವೆನಲಾ ಚಂದ್ರಮುಖಿಯ ಚರಣನಖಂಗಳ್          ೪೦
ಪದೆದಪ್ಪಿದುದೊ ಪೆಱರ್ ನೋ
ಡದಂತು ಮುಸುಕಿದುದೊ ಪುಳಕಮಂ ಸೋಂಕಿಂ ತಾ
ಳ್ದಿದುದೆನೆ ನುಣ್ಗದಿರ್ಗಳಿನೆಸೆ
ದುದು ಮಣಿಮಯ ಕಾಂಚಿ ಜಘನದೊಳ್ ಘನಕುಚೆಯಾ          ೪೧
ಇದು ಅವು ಪ್ರೀತಿಯಿಂದ ಅವಳನ್ನು ತಮ್ಮ ತಮ್ಮ ಹೃದಯದಲ್ಲಿ ಅಡಗಿಸಿಕೊಂಡಿವೆಯೋ ಎಂಬಂತೆ ತೋರುತ್ತಿತ್ತು. ೩೬. ಅಲ್ಲಿನ ಹೆಂಗಸರ ರತ್ನಾಭರಣಧ್ವನಿಯನ್ನು ಕೇಳಿ ಮಹಲಿನ ನವಿಲುಗಳು ಆನಂದದಿಂದ ಜಾಗರವಾಡುತ್ತಿದ್ದುವು. ಆಗ ಬಿಚ್ಚಿದ ನವಿಲುಗರಿಯ ಕಣ್ಣುಗಳು ಆ ಮಹಲು ಕಾದಂಬರಿಯನ್ನು ಚೆನ್ನಾಗಿ ನೋಡಲು ಕಣ್ಣು ತೆರೆದಿದೆಯೋ ಎಂಬಂತೆ ಶೋಭಿಸುತ್ತಿತ್ತು. ೩೭. ಊಳಿಗದ ಹೆಂಗಸರು ಲೋಕೋತ್ತರ ಸುಂದರಿಯಾದ ಆ ಕಾದಂಬರಿಯನ್ನು ನೋಡಬೇಕೆಂಬ ಹೆಬ್ಬಯಕೆಯಿಂದ ತಾವು ರೆಪ್ಪೆ ಹೊಡೆಯದ ಕಣ್ಣುಗಳನ್ನು ಪಡೆದರೋ ಎಂಬಂತೆ ಅವಳನ್ನು ರೆಪ್ಪೆ ಹೊಡೆಯದೆ ನೋಡುತ್ತಿದ್ದರು. ೩೮. ಅವಳ ಮೃದುವಾದ ಕಾಲುಗಳು ಉಗುರಿನ ರಂಧ್ರಗಳಿಂದ ರಕ್ತವನ್ನು ಹೆಚ್ಚಾಗಿ ಸುರಿಸುತ್ತಿವೆಯೋ ಎಂಬಂತೆಯೂ, ಹವಳದ ರಸದ ಹೊಳೆಯನ್ನೇ ಹರಿಸುತ್ತಿವೆಯೋ ಎಂಬಂತೆಯೂ ಕೆಂಬೆಳಗನ್ನು ಹರಡುತ್ತಿದ್ದುವು. ೩೯. ಅವಳ ಕಾಲು ಬೆರಳುಗಳು ಕಾಲಿಗೆ ಬಳಿದುಕೊಂಡಿರುವ ಅರಗಿನ ರಸದ ಕೆಂಪಿನಿಂದ ಕೆಂಪುಬಣ್ಣವನ್ನು ತಳೆದಿರುವ ಲಾವಣ್ಯವೆಂಬ ನೀರಿನ ಧಾರಾಸಮೂಹವೋ ಎಂಬಂತೆಯೂ, ಪಾದಕಮಲದಿಂದ ಹೊರಡುತ್ತಿರುವ ಕೆಂಬಣ್ಣದ ಏರುತ್ತಿರುವ ಕಾಂತಿಗಳ ಸಮೂಹವೋ ಎಂಬಂತೆಯೂ, ಕಾಲಿನ ಆಭರಣಗಳ ಪ್ರಕಾಶಮಾನವಾದ ಹಾಗೂ ರಮ್ಯವಾದ ಮಾಣಿಕ್ಯಮಣಿಯ ಕಾಂತಿಯ ಗುಂಪೋ ಎಂಬಂತೆಯೂ ಬಹಳಮಟ್ಟಿಗೆ ಅಂದವಾಗಿದ್ದುವು. ೪೦. ಆ ಚಂದ್ರಮುಖಿಯ ಕಾಲಿನ ಉಗುರುಗಳು ಭೂಮಿಯನ್ನು ಹೊಸದಾದ ಹಾಗೂ ನುಣಪಾದ ಕಾಂತಿಯ ರಾಶಿಯಿಂದ ಹೆಚ್ಚಾಗಿ ಮುಚ್ಚುತ್ತಿದ್ದುವು. ಮತ್ತು ಅವು ತಳತಳಿಸುವ ಭೂಮಿಗೆ ಇಳಿದುಬಂದಿರುವ ನಕ್ಷತ್ರಗಳ ಸಾಲೋ ಎಂಬಂತೆಯೂ ಕಾಣುತ್ತಿದ್ದುವು. ೪೧. ಆ ತೋರಮೊಲೆಯ ತರುಣಿಯ ಸೊಂಟದಲ್ಲಿರುವ ರತ್ನಮಯವಾದ ಡಾಬು ಸೊಂಟವನ್ನು ಪ್ರೀತಿಯಿಂದ ತಬ್ಬಿಕೊಂಡಿದೆಯೋ ಎಂಬಂತೆಯೂ, ಇತರರು ಅದನ್ನು ನೋಡಿಯಾರೆಂಬ ಅಸೂಯೆಯಿಂದ ಮುಚ್ಚಿದೆಯೋ ಎಂಬಂತೆಯೂ, ಅದರ ಸ್ಪರ್ಶದಿಂದುಂಟಾದ ಸುಖದಿಂದ ರೋಮಾಂಚವನ್ನು ಪಡೆದಿದೆಯೋ

42-64/

ಕಾದಂಬರಿಯ ಪ್ರಥಮ ಸಂದರ್ಶನ [42 to 64]
gಬಿಡದಡರಿ ಕೊರ್ಬಿಕುಚಯುಗ
ವೆಡೆಗಿಱದಿರೆ ಮುದ್ದುಮೊಗಮನೆಂದುಂ ನೋಡಲ್
ಪಡೆಯದೆ ಬಡವಾದಂತಿರೆ
ಬಡನಡು ಸೊಗಯಿಸುವುದಾ ಸರೋಜಾನನೆಯಾ      ೪೨
ವಿರಚಿಸಿ ಸುಕುಮಾರತೆಯಂ
ಪಿರಿದುಂ ಬೆರಳಿಂದವಂಟಿ ನೋಡಿದನೋ ಪೇ
ೞರವಿಂದೋದ್ಭವನೆನಲಾ
ತರುಣಿಯ ಗಂಭೀರ ನಾಭಿಮಂಡಲಮೆಸೆಗುಂ            ೪೩
ಅನುರೂಪಮಪ್ಪಿನಂ ತ್ರಿಭು
ವನವಿಜಯಪ್ರಶಸ್ತಿ ವರ್ಣಾವಳಿಯಂ
ಮನಸಿಜನೆ ಬರೆದನೆನಲಾ
ವನಿತೆಯ ನವರೋಮರಾಜಿ ರಂಜಿಸಿ ತೋರ್ಕುಂ       ೪೪
ಮೊಗಸಿದಪುದೆತ್ತಲುಂ ಬಿಗಿ
ದೊಗೆದ ಕುಚಾಭೋಗವೆಂದು ಚುಬುಕಮನಾದಂ
ನೆಗಪಿದಪುವೆಂಬಿನಂ ತ
ಳ್ತೊಗೆದುವು ಘನಕುಚೆಯ ರುಚಿರಹಾರ ಕರಂಗಳ್      ೪೫
ತೊಳಗುವ ಕರ್ಣಾಭರಣಂ
ಗಳನಿೞದ ಮಯೂಖಮಾಲೆ ಲಾವಣ್ಯರಸೋ
ಜ್ವಳ ಮೃದುಮೃಣಾಳಲತೆಯೆನ
ಲೆಳೆಯಳ ನಳಿತೋಳ್ಗಳೇಂ ಮನಂಗೊಳಿಸಿದುವೋ    ೪೬
ಸುರಿದಪುವೊ ರತ್ನವಲಯದ
ಭರದಿಂದೆ ಬೞಲ್ದು ಬೆಮರನೆನಲೆಳವೆಳಗಂ
ಸುರಿವ ನಖನಿಕರದಿಂದಂ
ಕರಮೆಸೆದುವು ಕಮಳಮುಖಿಯ ಕರಕಮಲಂಗಳ್      ೪೭
ಎಂಬಂತೆಯೂ ಲಲಿತಕಾಂತಿಯಿಂದ ಶೋಭಿಸುತ್ತಿತ್ತು. ೪೨. ತಾವರೆಯಂತೆ ಮುಖವುಳ್ಳ ಕಾದಂಬರಿಯ ಸ್ತನಗಳೆರಡೂ ಬಿಡದೆ ಬೆಳೆದು ಕೊಬ್ಬಿ ಇಕ್ಕಟ್ಟಾಗಿ ಸೇರಿ ಇವಳ ಎದೆಯನ್ನೆಲ್ಲಾ ಆಕ್ರಮಿಸಿಕೊಂಡಿರುವುದಿಂದ ಮುದ್ದುಮೊಗವನ್ನು ನೋಡಲು ಎಂದೂ ಅವಕಾಶವಿಲ್ಲವಲ್ಲ ಎಂಬ ಚಿಂತೆಯಿಂದ ಕ್ಷೀಣವಾದಂತಿರುವ ಅವಳ ಕೃಶವಾದ ಸೊಂಟವು ಬಹಳ ಸೊಗಸಾಗಿದ್ದಿತು. ೪೩. ಬ್ರಹ್ಮನು ಸೃಷ್ಟಿಮಾಡುವಾಗ ಬಹಳ ಹೆಚ್ಚಾದ ಕೋಮಲತೆಯನ್ನು ಇವಳಲ್ಲಿ ಸೇರಿಸಿ, ಅದು ಸರಿಯಾಗಿ ಅಳವಟ್ಟಿದೆಯೋ ಇಲ್ಲವೋ ಎಂದು ನೋಡಲು ಬೆರಳಿನಿಂದ ಅದುಮಿ ನೋಡಿದನೋ ಎಂಬಂತೆ ಆ ತರುಣಿಯ ಅಳವಾದ ಹೊಕ್ಕುಳ ಗುಳಿಯು ಶೋಭಿಸಿತು. ೪೪. ಆ ತರುಣಿಯ ಹೊಸದಾಗಿ ಮೂಡುತ್ತಿರುವ ಬಾಸೆಯು ಮನ್ಮಥನು “ಇವಳು ಬಹಳ ಅರ್ಹತೆಯನ್ನು ಪಡೆದಿದ್ದಾಳೆ” ಎಂದು ವಿಜಯಪ್ರಶಸ್ತಿವಾಕ್ಯಗಳನ್ನು ಬರೆದಿರುವನೋ ಎಂಬಂತೆ ರಂಜಿಸುತ್ತಿತ್ತು. ೪೫. ಎದೆಯ ಮೇಲೆ ಗಟ್ಟಿಯಾಗಿ ಮೇಲಕ್ಕೆದ್ದಿರುವ ಇವಳ ದಪ್ಪವಾದ ಸ್ತನಗಳ ಭಾರವು ಮುಖವನ್ನು ತಗ್ಗುವಂತೆ ಮಾಡಿಬಿಟ್ಟಿದೆ, ಇದನ್ನು ಮೇಲಕ್ಕೆತ್ತಬೇಕು ಎಂಬ ಉದ್ದೇಶದಿಂದ ಗಲ್ಲವನ್ನು ಮೇಲಕ್ಕೆ ಎತ್ತುತ್ತಿರುವಂತೆ ತೋರಮೊಲೆಯ ಕಾದಂಬರಿಯ ಸುಂದರವಾದ ಹಾರದ ಕಿರಣಗಳೆಂಬ ಕೈಗಳು ಶೋಭಿಸಿದುವು. ಟಿ. ಯಾರಾದರೂ ಮುಖವನ್ನು ತಗ್ಗಿಸಿಕೊಂಡಿದ್ದರೆ ಅದನ್ನು ಮೇಲಕ್ಕೆ ಎತ್ತಲು ಗಲ್ಲವನ್ನು ಹಿಡಿದು ಎತ್ತುತ್ತಾರೆ. ಕೊರಳಿನಲ್ಲಿರುವ ಹಾರದ ಮೇಲುಮುಖವಾದ ಕಿರಣವನ್ನು ಗಲ್ಲವನ್ನೆತ್ತುವ ಕೈಯೆಂದು ವರ್ಣಸಿದ್ದಾನೆ. ೪೬. ಪ್ರಕಾಶಿಸುತ್ತಿರುವ ಓಲೆಗಳಿಂದ ಕೆಳಮುಖವಾಗಿ ಇಳಿಯುತ್ತಿರುವ ಕಾಂತಿಗಳಂತೆಯೂ ಮತ್ತು ಲಾವಣ್ಯವೆಂಬ ನೀರಿನಲ್ಲಿ ಬೆಳೆದಿರುವ ಶುಭ್ರವಾಗಿಯೂ, ಮೃದುವಾಗಿಯೂ ಇರುವ ತಾವರೆದಂಟಿನಂತೆಯೂ ಇರುವ ಆ ಬಾಲಿಕೆಯ ಕೋಮಲವಾದ ತೋಳುಗಳು ಮನೋಹರವಾಗಿದ್ದುವು. ೪೭. ಆ ಕಮಲಮುಖಿಯಾದ ಕಾದಂಬರಿಯ ಕರಕಮಲಗಳು ಕೋಮಲವಾದ ಕಾಂತಿಯನ್ನು ಸೂಸುತ್ತಿರುವ ಉಗುರುಗಳಿಂದ ಚೆನ್ನಾಗಿ ಶೋಭಿಸುತ್ತಿದ್ದುವು. ಹಾಗೆ ಕಾಂತಿಯನ್ನು ಹೊರಚೆಲ್ಲುವ ಉಗುರುಗಳಿಂದ ಕೂಡಿದ ಕೈ ರತ್ನದ ಬಳೆಗಳ ಭಾರದಿಂದ ಬಳಲಿ ಬೆವರನ್ನು ಸುರಿಸುತ್ತಿರುವಂತೆ
ನವಯವ್ವನ ರಾಗರಸಾ
ರ್ಣವದೊಳ್ ತಳತಳಿಸಿ ಪೊಳೆವುತಿರ್ದುವು ಮುತ್ತುಂ
ಪವಳಮುಮೆನೆ ಕಣ್ಗೊಳಿಪುವು
ಯುವತಿಯ ಸುಲಿಪಲ್ಲುಮೆಸೆವ ಬಿಂಬಾಧರಮುಂ        ೪೮
ಮನಸಿಜಕಾಂತಾ ಪರಿವಾ
ದಿನಿಯ ಕನದ್ರತ್ನಕೋಣಮೋ ಪೇೞಮಿದೆಂ
ಬಿನೆಗಂ ಕಣ್ಗೊಳಿಸಿದುದಾ
ವನರುಹಲೋಚನೆಯ ರುಚಿರ ನಾಸಾವಂಶಂ            ೪೯
ಕಿವಿಗವತಂಸಂ ಪೆಱವೇ
ಕಿವೆ ನೀಳ್ದಪುವೆಂಬಿನಂ ಮುಖಶ್ರೀಗೆ ನಿವಾ
ಸವೆನಿಪ್ಪಿಂಗಡಲೆಂಬುದು
ಕುವಲಯಲೋಚನೆಯ ರುಚಿರ ಲೋಚನಯುಗಳಂ    ೫೦
ಪುದಿದಿರ್ದ ಚೆಲ್ವು ಕಣ್ದೆ
ದುದು ಮನ್ಮಥಗಂಧಸಿಂಧುರಂ ತಿಲಕಿತಮಾ
ದುದೆನಲ್ ಮೃಗಮದತಿಲಕಾಂ
ಕದಿನೆಸೆದುದು ಮಿಱುಪ ಪೆನೊಸಲ್ ಕೋಮಲೆಯಾ    ೫೧
ನಿಮಿರ್ದುವು ಕರ್ಣೊತ್ಪಲದಿಂ
ದಮೆ ಮಧುರಧಾರೆಗಳೆನಿಪ್ಪ ಪಾಲೆಗಳೊಳದೇ
ನಮರ್ದೆಸೆದುದೊ ಮಿಸುಗುವ ಪ
ತ್ರಮಕರ ಮಾಣಿಕ್ಯಕುಂಡಲಂ ಕಾಮಿನಿಯಾ     ೫೨
ಮದಿರಾರಸದಿಂದಂ ಬಾ
ರ್ಚಿದರೋ ಪೇೞೆನಿಸಿ ಪೊಳೆವ ತಲೆದುಡಿಗೆಯ ರ
ನ್ನದಿನೊಸರ್ವ ರಾಗರುಚಿಯಂ
ಪುದಿದೆಸೆದುದು ಕೇಶಪಾಶಮಾ ಕಾಮಿನಿಯಾ            ೫೩
ಒಸೆದೊಲವಿಂದೆ ತನ್ನುರಮನೇಱಸಿದೊರ್ವಳೆ ಲಕ್ಷಿ ಯೆಂಬ ಸಂ
ತಸದೊಳೆ ಬೀಗುವಂಬುರುಹನಾಭನ ಗರ್ವಮನೀಗಳಿಂತೆ ಮಾ
ಣಿಸುವೆನೆನುತ್ತನೇಕ ಶತಲಕ್ಷ ಗಳಂ ಕಮಳಾಯತಾಕ್ಷಿ ಪು
ಟ್ಟಿಸುವವೊಲಿರ್ದಳೊರ್ಮೆಯೆ ನಿಜಪ್ರತಿಬಿಂಬಕದಂಬಕಂಗಳಿಂ   ೫೪
ಶೋಭಿಸುತ್ತಿತ್ತು. ೪೮. ಹೊಸ ಹರೆಯದಲ್ಲಿ ಉಂಟಾಗುವ ಅನುರಾಗವೆಂಬ ಸಮುದ್ರದಲ್ಲಿ ಮುತ್ತುಗಳೂ ಹವಳಗಳೂ ತಳತಳಿಸಿ ಹೊಳೆಯುತ್ತಿರುವುವೋ ಎಂಬಂತೆ ಶೋಭಿಸುವ ಆ ತರುಣಿಯ ಶುಭ್ರವಾದ ಹಲ್ಲುಗಳೂ, ತೊಂಡೆಹಣ್ಣಿನಂತಿರುವ ತುಟಿಗಳೂ ಕಂಗೊಳಿಸುತ್ತಿದ್ದುವು. ೪೯. ಕಮಲದಂತೆ ಕಣ್ಣುಳ್ಳ ಆ ಕಾದಂಬರಿಯ ಸುಂದರವಾದ ಮೂಗು ಮನ್ಮಥನ ಮಡದಿಯಾದ ರತಿದೇವಿಯ ವೀಣೆಯ ರತ್ನಮಯವಾದ ವಾದನದಂಡಮೋ ಎಂಬಂತೆ ಕಂಗೊಳಿಸುತ್ತಿತ್ತು. ೫೦. ಕನ್ನೆ ದಿಲೆಯಂತೆ ಕಣ್ಣುಳ್ಳ ಕಾದಂಬರಿಯ ಸುಂದರವಾದ ಕಣ್ಣುಗಳು “ಕಿವಿಗೆ ಬೇರೆ ಆಭರಣವೇತಕ್ಕೆ? ಇವೇ ನೀಳವಾಗಿ ಕಿವಿಯವರೆಗೂ ವ್ಯಾಪಿಸಿ ಕಿವಿಗೆ ಆಭರಣವಾಗಿವೆಯಲ್ಲ” ಎಂದು ಹೇಳುವಂತೆಯೂ, ಮುಖಕಾಂತಿಯೆಂಬ ಲಕ್ಷಿ ಗೆ ವಾಸಸ್ಥಾನವಾದ ಕ್ಷೀರಸಮುದ್ರವೋ ಎಂಬಂತೆಯೂ ಶೋಭಿಸುತ್ತಿದ್ದುವು. ೫೧. ಕೋಮಲೆಯಾದ ಕಾದಂಬರಿಯ ಪ್ರಕಾಶಿಸುವ ಚಂದ್ರನಂದದ ಹಣೆಯು, ತುಂಬಿದ್ದ ಸೌಂದರ್ಯವು ಕಣ್ಣು ತೆರೆದುಕೊಂಡಿದೆಯೊ! ಎಂಬಂತೆಯೂ, ಮನ್ಮಥನೆಂಬ ಮದ್ದಾನೆಯು ಮದನರೇಖೆಯ ಗುರುತಿನಿಂದ ಕೂಡಿಕೊಂಡಿರುವಂತೆಯೂ ಕಸ್ತೂರೀತಿಲಕದಿಂದ ಶೋಭಿಸುತ್ತಿತ್ತು. ೫೨. ಕಾದಂಬರಿಯ ಪ್ರಕಾಶಿಸುವ ಓಲೆ, ಮಕರಾಭರಣ, ಮಾಣಿಕ್ಯಕುಂಡಲಗಳಿಂದ ಅಲಂಕೃತವಾದ ಕಿವಿಯ ಹೊರಭಾಗವು ಮುಡಿದಿರುವ ಕನ್ನೆ ದಿಲೆಗಳಿಂದ ಕೆಳಕ್ಕೆ ಹರಿಯುತ್ತಿರುವ ಹೂವಿನರಸದ ಧಾರೆಗಳಿಂದ ಕೂಡಿಕೊಂಡಿರುವಂತೆ ಶೋಭಿಸಿತು. ೫೩. ಆ ಸುಂದರಿಯ ಕೇಶಪಾಶವು ತಲೆಯಲ್ಲಿ ಧರಿಸಿಕೊಂಡಿರುವ ಚೂಡಾಮಣಿಯಿಂದ ಹೊರಹೊಮ್ಮುತ್ತಿರುವ ಕೆಂಬೆಳಗಿನಿಂದ ಕೂಡಿಕೊಂಡು ಮದ್ಯರಸವನ್ನು ಹಾಕಿ ಚಾಚಿದ್ದಾರೋ ಎಂಬಂತೆ ಶೋಭಿಸುತ್ತಿತ್ತು. ೫೪. ಲಕ್ಷಿ ಯೊಬ್ಬಳನ್ನು ತನ್ನ ವಕ್ಷಸ್ಥಳದಲ್ಲಿ ಹಿಗ್ಗಿ
ಹರನೊರ್ವಂ ಮನ್ಮಥನುಮ
ನಿರದುರುಪಿದನೆಂದದರ್ಕೆ ಮುಳಿದಂತೆವೊಲೆ
ಲ್ಲರ ಹೃದಯಂಗಳೊಳೋರಂ
ತಿರೆ ಮನ್ಮಥಶತಮನಾಕೆ ಪುಟ್ಟಿಸುತಿರ್ದಳ್   ೫೫
ಎಳವೆಯೊಂದನೆ ತಲೆಯೊಳ್
ತಳೆದನನಿೞಕೆಯ್ಯಲೆಂದು ಲೀಲಾಸ್ಮಿತದಿಂ
ದೆಳವೆ ಯ ಬಳಗಮಂ ಕೋ
ಮಳೆ ದೆಸೆದೆಸೆಗಂದು ಪಸರಿಪಂತೆವೊಲೆಸೆದಳ್        ೫೬
ಪರಿಚಿತ ಚಕ್ರವಾಕಮಿಥುನಂಗಳನೊಯ್ಯನೆ ನಿದ್ರೆಗೆಯ್ಸುವಳ್
ವಿರಹದೆ ನಿದ್ರೆಯಂ ಪಡೆದುವಿಲ್ಲಿರುಳಲ್ಲಿಯುಮಿಂತಿವೆಂದು ತಾ
ವರೆಯ ರಜಂಗಳೆಂಬ ಪೊಸಮುಣ್ಮಳಲಿಂದೆ ಪುೞಲ್ಗಳಂ ಮನೋ
ಹರ ಕೃತಕಪ್ರವಾಹಿನಿಯೊಳಂಗನೆ ಮಾಡಿಸುತಿರ್ದರ್ಥಿಯಿಂ      ೫೭
ವ|| ಮತ್ತಮೆಡೆಯಾಡುವೆಳವೆಂಡಿರ ನೂಪುರದ ನುಣ್ಚರಕ್ಕೆಳಸಿ ಪರಿವ ವಲ್ಲಭಹಂಸನಂ ಮೃಣಾಳಲತೆಯ ಸಂಕಲೆಯೊಳಿಕ್ಕೆಂದು ಹಂಸಪಾಲಿಕೆಯಂ ಬೆಸಸುತ್ತಮಾಭರಣದೊಳಗುರ್ಚಿದ ಪಚ್ಚೆಯ ಪಸರಿಸಿದ ಪಸುರಂ ಪಸುರೆಲೆಗೆತ್ತೆಳಸುವ ವಲ್ಲಭ ಹರಿಣಶಾಬಕಂಗಳ್ಗೆ ಕೆಳದಿಯರ ಕಯ್ಯಲ್ಲಿರ್ದ ಯವಾಂಕುರಂಗಳಂ ನೀಡುತ್ತಂ ದೇವಿ ನೀಂ ನಡಪಿದೆಳಲತೆ ನನೆದೋಱತೆಂದು ಬಿನ್ನವಿಸಿದ ಬಾಲಕಿಯರನಾಭರಣಪ್ರದಾನಾತಿಸನ್ಮಾನಂಗಳಿಂ ಸಂತೋಷಂಬಡಿಸುತಿರ್ದಳಂತುಮಲ್ಲದೆಯುಂ
ನಱುಸುಯ್ಗೆ ತುಂಬಿಗಳ್ ಬಂ
ದೆಱಗೆ ಕರಾಂಬುಜದೆ ಕಮಳಮುಖಿ ಸೋವುತ್ತುಂ
ಮಿಱುಗುವ ನೀಲದ ಬಟ್ಟಿಂ
ತಿಱಕಲ್ಗಳನಾಡುವಂತೆ ಕಣ್ಗೆಸೆದಿರ್ದಳ್         ೫೮
ಪ್ರೀತಿಯಿಂದ ಇಟ್ಟುಕೊಂಡಿರುವೆನೆಂಬ ಸಂತೋಷದಿಂದ ಹೆಮ್ಮೆ ಪಡುತ್ತಿರುವ ಶ್ರೀಮನ್ನಾರಾಯಣನ ಅಹಂಕಾರವನ್ನು ಈಗಲೆ ಅಡಗಿಸುತ್ತೇನೆಂದು ಆ ಕಮಲದಂತೆ ವಿಶಾಲವಾದ ಕಣ್ಣುಳ್ಳ ಕಾದಂಬರಿಯು ಒಮ್ಮೆಲೆ ತನ್ನ ಪ್ರತಿಬಿಂಬಗಳ ಸಮೂಹದಿಂದ ಅನೇಕ ನೂರುಗಟ್ಟಲೆ ಲಕ್ಷಿ ಗಳನ್ನು ಒಟ್ಟಿಗೆ ಹುಟ್ಟಿಸುವಂತೆ ಕಾಣುತ್ತಿದ್ದಳು. ೫೫. ಒಬ್ಬ ಪರಮೇಶ್ವರನು ಸುಮ್ಮನಿರದೆ ಮನ್ಮಥನನ್ನು ಸುಟ್ಟು ಹಾಕಿದುದಕ್ಕೆ ಕೋಪಿಸಿಕೊಂಡು ಆ ಕಾದಂಬರಿಯು ಎಲ್ಲರ ಹೃದಯದಲ್ಲೂ ನೂರಾರು ಮನ್ಮಥರನ್ನು ಒಂದೇ ರೀತಿಯಲ್ಲಿ ಹುಟ್ಟಿಸುತ್ತಿದ್ದಳು. ೫೬. ಒಬ್ಬನೇ ಬಾಲಚಂದ್ರನನ್ನು ತಲೆಯಲ್ಲಿ ಧರಿಸಿರುವ ಚಂದ್ರಶೇಖರನನ್ನು ಕೀಳುಮಾಡಬೇಕೆಂಬ ಆಶಯದಿಂದಲೋ ಎಂಬಂತೆ ಆ ಕೋಮಲೆಯು ತನ್ನ ಬೆಡಗಿನ ನಗೆಯಿಂದ ಬಾಲಚಂದ್ರರ ಗುಂಪನ್ನೇ ದಿಕ್ಕು ದಿಕ್ಕುಗಳಲ್ಲೂ ಹರಡುತ್ತಿರುವಂತೆ ಶೋಭಿಸುತ್ತಿದ್ದಳು. ೫೭. ಇವು ರಾತ್ರಿ ಪರಸ್ಪರ ಅಗಲಿಕೆಯಿಂದ ನಿದ್ರೆಯನ್ನೇ ಮಾಡಿಲ್ಲವಲ್ಲ ಎಂಬ ಕನಿಕರದಿಂದ ಸುಂದರವಾದ ಕ್ರೀಡಾನದಿಯಲ್ಲಿ ತಾವರೆಯ ಹುಡಿಗಳೆಂಬ ಹೊಸದಾದ ಮತ್ತು ನುಣುಪಾದ ಮಳಲುಗಳನ್ನು ಹಾಕಿ ಮಳಲುದಿಣ್ಣೆಯನ್ನು ಏರ್ಪಡಿಸಿ, ಅಲ್ಲಿ ತನಗೆ ಸಲಿಗೆಯಾಗಿರುವ ಚಕ್ರವಾಕದಂಪತಿಗಳನ್ನು ನಿದ್ರೆಮಾಡಿಸುತ್ತಿದ್ದಳು. ವ|| ಮತ್ತು ಓಡಾಡುತ್ತಿರುವ ಕನ್ನೆಯರ ಕಾಲ್ಗಡಗದ ಇಂಪಾದ ಸ್ವರದಿಂದ ಸೆಳೆಯಲ್ಪಟ್ಟು ಅವರ ಹಿಂದೆ ಹಿಂದೆಯೇ ಓಡಾಡುತ್ತಿರುವ ಮುದ್ದಿನ ಹಂಸವನ್ನು ತಾವರೆಯ ಬಳ್ಳಿಯೆಂಬ ಸಂಕೋಲೆಯಿಂದ ಕಟ್ಟಿಹಾಕು ಎಂದು ಹಂಸಗಳನ್ನು ನೋಡಿಕೊಳ್ಳುವ ಊಳಿಗದವಳಿಗೆ ಅಪ್ಪಣೆ ಮಾಡುತ್ತಿದ್ದಳು. ಕನ್ನೆವಾಡದ ಹೆಂಗಸರ ಒಡವೆಗಳಿಂದ ಹೊಮ್ಮುತ್ತಿರುವ ಪಚ್ಚೆಮಣಿಯ ಹರಡುತ್ತಿರುವ ಹಸಿರುಪ್ರಭೆಯನ್ನು ಹಸುರೆಲೆಯೆಂದು ಭ್ರಮಿಸಿ ತಿನ್ನಲು ಆಸೆಪಡುವ ಮುದ್ದಿನ ಮರಿಜಿಂಕೆಗೆ ಕೆಳದಿಯರ ಕೈಯಲ್ಲಿದ್ದ ಯವಧಾನ್ಯದ ಮೊಳಕೆಗಳನ್ನು ತಿನ್ನಿಸುತ್ತಿದ್ದಳು. ಅಮ್ಮ! ನೀವು ನೆಟ್ಟು ಬೆಳೆಸುತ್ತಿದ್ದ ಎಳೆಬಳ್ಳಿಯು ಇಂದು ಹೂ ಬಿಟ್ಟಿದೆ ಎಂದು ಅರಿಕೆ ಮಾಡಿದ ಊಳಿಗದ ಹುಡಿಗಿಯರಿಗೆ ಒಡವೆಗಳನ್ನು ಮೆಚ್ಚುಗೊಟ್ಟು ಸಂತೋಷಪಡಿಸುತ್ತಲೂ ಇದ್ದಳು. ಅದಲ್ಲದೆ ೫೮. ಅವಳ ಸುವಾಸನೆಯಿಂದ ಕೂಡಿದ ಉಸುರಿಗೆ ದುಂಬಿಗಳು ಬಂದು ಮುತ್ತುತ್ತಿದ್ದುವು. ಅವುಗಳನ್ನು ತನ್ನ ತಾವರೆಗೈಯಿಂದ ಓಡಿಸುತ್ತಿದ್ದಳು. ಆಗ ಅವಳು ಹೊಳೆಯುವ ನೀಲಮಣಿಯ ಗೋಲಿಗಳಿಂದ ಆಣೆಕಲ್ಲಾಟವನ್ನು ಆಡುತ್ತಿರುವಂತೆ
ಅರಗಿಳಿಗಳ ರವಮಂ ಪಂ
ಜರದೊಳಗಿರ್ದೊಸಗೆವೇೞ್ದು ಮಾಣಿಸೆನುತ್ತುಂ
ಚರಣಗ್ರಾಹಿಣಿಯಂ ಸುಂ
ದರಿ ಲೀಲಾಂಬುಜದಿಂದ ನಸುನಗುತ್ತಂ ಪೊಯ್ದಳ್      ೫೯
ವ|| ಮತ್ತಂ ಮಹಾಶ್ವೇತೆಯತ್ತಣಿಂ ಬಂದ ನೃಪರೂಪಚಂದ್ರಮನ ರೂಪಾತಿಶಯಗುಣಂಗಳಂ ಬಿನ್ನವಿಸುತಿರ್ದ ಕೇಯೂರಕನ ಮೊಗವಂ ನೋಡಿ
ಬರವಿದು ಚೋದ್ಯಮಾರ ತನಯಂ ಪೆಸರಾವುದು ರೂಪದೆಂತುಟೋ
ಹರೆಯಮದಿನ್ನೆಗಂ ತಡೆದೆ ನೀಂ ನುಡಿಯಾದುದೆ ನಿನ್ನೊಳಾತನೊಳ್
ಪರಿಚಯಮೆಂತು ಸಂಗಳಿಸಿತಿಲ್ಲಿಗೆ ಬಂದಪನೇ ಎನುತ್ತಮಾ
ತರುಣಿ ನಿರಂತರಂ ಬೆಸಗೊಳುತ್ತಿರಲಾ ಮನುಜೇಂದ್ರಚಂದ್ರನಂ            ೬೦
ವ|| ಎಂದು ಮಗುೞೆ ಮಗೞೆ ಬೆಸಗೊಳುತ್ತಿರ್ದ ಗಂಧರ್ವರಾಜನಂದನೆಯನತಿ ದೂರದೊಳ್ ವಿಸ್ಮಿತಾಂತರಂಗನಾಗಿ ನೋಡಿ
ಇವಳಂ ನೋಡಲ್ ಪಡೆದೆ
ನ್ನ ವಿಲೋಚನಮಾವ ನೋಂಪಿಯಂ ನೋಂತುವೊ ಮಾ
ಯ್ದ ವಿಧಾತ್ರನೇಕೆ ವಿರಚಿಸ
ನೊ ವಿಲೋಚನಮಯಮೆನಲ್ ಮದಿಂದ್ರಿಯಚಯಮಂ           ೬೧
ಇವಳಂ ಸಮೆದಂದಬ್ಜೋ
ದ್ಭವಕರಸಂಸ್ಪರ್ಶಖೇದದಿಂದಾದಂ ಸಂ
ಭವಿಸಿದ ಬಾಷ್ಪಾಂಬುಗಳಿಂ
ಕುವಲಯ ಕುಮುದಂಗಳಾದುವಾಗಲೆವೇೞ್ಕುಂ          ೬೨
ಬಗೆಯೊಳ್ ಪಿರಿದುಂ ಕೌತುಕ
ಮೊಗೆಯಲ್ಕನ್ಯೋನ್ಯಮೊಲ್ದು ನೋಡುತ್ತಿರ್ಪ
ನ್ನೆಗಮೊರ್ಮೊದಲಿರ್ವರ ದಿ
ಟ್ಟಿಗಳುಂ ಸಮದಿಟ್ಟಿಯಾದುವಂತಾಕ್ಷಣದೊಳ್           ೬೩
ವ|| ಅಂತು ನೋಡಿ
ಈತಂ ಕೇಯೂರಂ ಪೇ
ೞiತಂ ಪುಗುತರ್ಪನೆಂದೆನುತ್ತಂ ತದ್ರೂ
ಪಾತಿಶಯಕ್ಕಚ್ಚರಿವ
ಟ್ಟಾ ತರುಣಿಯುಮಂತೆ ಬಿಡದೆ ನೋಡುತ್ತಿರ್ದಳ್        ೬೪
ಶೋಭಿಸುತ್ತಿದ್ದಳು. ೫೯. ಪಂಜರದೊಳಗಿರುವ ಅರಗಿಳಿಗಳ ಧ್ವನಿಯನ್ನು ಒಳ್ಳೆಯ ಸುದ್ದಿಯನ್ನು ಅವುಗಳಿಗೆ ತಿಳಿಸಿ ನಿಲ್ಲ್ಲಿಸುವಂತೆ ಮಾಡು ಎಂದು ಹೇಳಿ ನಸುನಗುತ್ತಾ ಕಾಲು ಅಮುಕುವ ಊಳಿಗದವಳನ್ನು ಕಾದಂಬರಿಯು ತನ್ನ ಕೈಯಲ್ಲಿದ್ದ ಕ್ರೀಡಾಕಮಲದಿಂದ ಹೊಡೆದಳು. ವ|| ಮತ್ತು ಮಹಾಶ್ವೇತೆಯ ಕಡೆಯಿಂದ ಬಂದ ರಾಜಕುಮಾರನ ರೂಪಾತಿಶಯವನ್ನೂ ಗುಣಗಳನ್ನೂ ಅರಿಕೆಮಾಡುತ್ತಿದ್ದ ಕೇಯೂರಕನ ಮುಖವನ್ನು ನೋಡಿ ೬೦. “ಅವನ ಬರುವಿಕೆಯು ಆಶ್ಚರ್ಯಕರವಾಗಿದೆ. ಅವನು ಯಾರ ಮಗ? ಅವನ ಹೆಸರೇನು? ಆಕಾರವನ್ನು ನೋಡಿದರೆ ಎಷ್ಟು ವಯಸ್ಸಿನವನಂತೆ ಕಾಣುತ್ತಿದ್ದನು? ಎಷ್ಟು ಕಾಲ ನೀನು ಅಲ್ಲಿದ್ದೆ? ನಿಮ್ಮಬ್ಬರಿಗೂ ಮಾತುಕತೆ ನಡೆಯಿತೆ? ಮಹಾಶ್ವೇತೆಗೆ ಅವನ ಪರಿಚಯವು ಹೇಗೆ ಉಂಟಾಯಿತು? ಇಲ್ಲಿಗೆ ಬರುತ್ತಾನೆಯೆ?” ಇವೇ ಮೊದಲಾದ ಚಂದ್ರಾಪೀಡನಿಗೆ ಸಂಬಂಸಿದ ವಿಷಯಗಳನ್ನು ಕಾದಂಬರಿಯು ಒಂದೇಸಮನೆ ಕೇಳುತ್ತಿದ್ದಳು. ವ|| ಹೀಗೆ ಮತ್ತೆ ಮತ್ತೆ ಕೇಳುತ್ತಿದ್ದ ಗಂಧರ್ವರಾಜಪುತ್ರಿಯಾದ ಕಾದಂಬರಿಯನ್ನು ದೂರದಲ್ಲೆ ಆಶ್ಚರ್ಯದಿಂದ ಕೂಡಿ ನೋಡಿ, ೬೧. ನನ್ನ ಕಣ್ಣು ಈಗ ಇವಳನ್ನು ನೋಡಲು ಯಾವ ತಪಸ್ಸನ್ನು ಮಾಡಿದ್ದಿತೊ? ಕೆಟ್ಟ ಬ್ರಹ್ಮನು ನನ್ನ ಇಂದ್ರಿಯಗಳನ್ನೆಲ್ಲ ಬರಿಯ ಕಣ್ಣುಗಳನ್ನಾಗಿಯೇ ಏತಕ್ಕೆ ಮಾಡಲಿಲ್ಲವೋ? ೬೨. ಬ್ರಹ್ಮನು ಇವಳನ್ನು ಸೃಷ್ಟಿಸುವಾಗ ಅವನ ಕೈಯ ಮುಟ್ಟುವಿಕೆಯಿಂದ ಇವಳಿಗೆ ಬಹಳ ನೋವಾಗಿ ಅದರಿಂದ ಕಣ್ಣೀರು ಬಂದು, ಆ ಕಣ್ಣೀರುಗಳಿಂದಲೇ ಕನ್ನೆ ದಿಲೆ, ಕೆಂದಾವರೆಗಳು ಹುಟ್ಟಿರಬೇಕು! ೬೩. ಮನಸ್ಸಿನಲ್ಲಿ ಬಹಳ ಆಶ್ಚರ್ಯವುಂಟಾಗಲು ಚಂದ್ರಾಪೀಡನೂ ಕಾದಂಬರಿಯೂ ಒಬ್ಬರನ್ನೊಬ್ಬರು ಬಹಳ ಕೂತೂಹಲದಿಂದ ನೋಡುತ್ತಿದ್ದರು. ಆಗ ಏಕಕಾಲದಲ್ಲಿ ಇಬ್ಬರ ದೃಷ್ಟಿಗಳೂ ಒಟ್ಟಿಗೆ ಸೇರಿದುವು.
ವ|| ಹಾಗೆ ನೋಡಿ, ೬೪. ಕೇಯೂರಕನು ಹೇಳಿದ ಪುರುಷನೇ ಬಂದಿರಬೇಕು ಎಂದು ಯೋಚಿಸುತ್ತ ಅವನ ಸೌಂದರ್ಯಾತಿಶಯಕ್ಕೆ

65-88/

ಕಾದಂಬರಿಯ ಪ್ರಥಮ ಸಂದರ್ಶನ [65 to 88]
ಒಡವೆ ಪುಳಕಾಂಕುರಂಗಳ್
ಮೊದಲೊಳ್ ಭೂಷಣದ ರವಮೆರಡನೆಯ ಸೂೞ್ ಮು
ನ್ನಿದಿರೇೞೆ ತಾಂ ಬೞಕ್ಕಿರ
ದಿದಿರೆೞ್ದಳ್ ತರಳನಯನೆ ಸಂಭ್ರಮದಿಂದಂ ೬೫
ವ|| ಅನಂತರಮನಂಗಶರಪರವಶತೆಯಿಂ ಬಿಂದು ಬಿಡುವ ಬೆಮರನಿದಿರೆೞ್ದ ಬೞಲ್ಕೆ ಗೇಱಸಿಯುಂ ತೊಡೆ ದಡದಡಿಸೆ ನಡೆಗೆಟ್ಟು ಕಡಲುಲಿಗೆ ಬೞಸಲ್ವ ಕಳಹಂಸಮಂಡಲಕ್ಕಯಶಮಂ ಮಾಡಿಸಿಯುಂ ನಿಡುಸುಯ್ಯೆಲರಿಂ ಮೇಲುದು ತೊಲಗೆ ಚಾಮರದಲರ್ಗೆ ನಿಮಿತ್ತತೆಯನೊಡರ್ಚಿಯಂ ಅಂತಪ್ರವಿಷ್ಟ ಚಂದ್ರಾಪೀಡಸ್ಪರ್ಶಲೋಭದಿಂದಮೆನೆ ಕಡುಪಾರ್ವ ಮೆಲ್ಲೆರ್ದೆಯೊಳ್ ಕಯ್ಯನಿಕ್ಕಿ ಕುಚಯುಗಾಚ್ಛಾದನದ ಮೇಲೆ ನೆವಮಿಕ್ಕಿಯುಂ ನುಡಿಯಲುಜ್ಜುಗಮಂ ಲಜ್ಜೆ ಮಾಣಿಸೆ ಮುಖಸೌರಭಕ್ಕೆಱಗುವ ಮಱದುಂಬಿಯ ಮೇಲೆ ದೂರನುತ್ಪಾದಿಸಿಯುಂ ಕುಸುಮಾಯುಧನಿಸೆ ನೊಂದು ಸೀತ್ಕಾರಮೊಗೆಯೆ ಪೂವಲಿಗೆದಱದ ಪೊಂಗೇದಗೆಯ ಗಱಯ ಕಿಱುಮುಳ್ಗೆ ಬಱದೆ ಬೈಗುಳಂ ಮಾಡಿಯುಂ ಎಡೆವಿಡದೆ ಕೈ ನಡುಗೆ ನೆಲನುಗ್ಗಡಿಪ ಪಡೆಯಱತಿಯರಂ ನಿವಾರಿಸಿದಪ್ಪಳೆನಿಸಿಯುಂ ಇಂತು ಮದನವಿಕೃತಂಗಳಂ ಪಲತೆಱದೆ ಮಯಿಸುತ್ತಿರೆಯೆಂತಾನುಂ ತತ್ಕಾಂತೆಯೊಂದೆರಡಡಿಯನಿಡುವಲ್ಲಿ
ವನಿತಾಮಂಡನ ರತ್ನಕಾಂತಿ ಮಯಾದತ್ತೆಂದು ತದ್ಭೂಷಣ
ಧ್ವನಿ ಸಂಭಾಷಣಮೆಂದು ಕಾಂತೆ ಹೃದಯಾಂತರ್ಲಗ್ನೆ ತಾನಾಗಿರ
ಲ್ಕೆನಗಿನ್ನೇನೊಳಗಾದಳೆಂದೆಸೆವ ದೇಹಚ್ಛಾಯೆ ಮೆಯ್ಪೊರ್ದೆ ಕಾ
ಮಿನಿ ತಳ್ತಪ್ಪಿದಳೀಗಳೆಂದು ಬಗೆದಂ ಭೂಪಾಲವಿದ್ಯಾಧರಂ       ೬೬
ವ|| ಅಂತಾ ಕಾಂತೆಯೆಂತಾನುಂ ಕತಿಪಯಪದಂಗಳಂ ನಡೆದು
ಪಲವು ದಿವಸಕ್ಕೆ ಕಂಡೊಗೆ
ದೊಲವಿಂ ಬಿಗಿಯಪ್ಪಿದಳ್ ಮಹಾಶ್ವೇತೆಯನಾ
ಲಲನೆ ಮಹಾಶ್ವೇತೆಯುಮಾ
ಲಲನೆಯನನುರಾಗದಿಂದಮಪ್ಪಿದಳಾಗಳ್    ೬೭
ಆಶ್ಚರ್ಯಪಟ್ಟು, ಆ ಕಾದಂಬರಿಯೂ ಹಾಗೆಯೆ ಅವನನ್ನು ಬಿಡದೆ ನೋಡುತ್ತಿದ್ದಳು. ೬೫. ಆಗ ಅವಳ ದೇಹದಲ್ಲಿ ಮೊದಲು ರೋಮಾಂಚವು ಎದ್ದಿತು. ಆಮೇಲೆ ಒಡವೆಗಳ ಝಣಝಣಶಬ್ದವು ಎದ್ದಿತು. ಬಳಿಕ ಚಂಚಲವಾದ ಕಣ್ಣುಳ್ಳ ಕಾದಂಬರಿಯು ಸಂಭ್ರಮದಿಂದ ಆಸನವನ್ನು ಬಿಟ್ಟು ಎದ್ದಳು. ವ|| ಆಗ ಅವನನ್ನು ನೋಡಿ ಅವಳಿಗೆ ಹಲವು ಬಗೆಯ ಮದನವಿಕಾರಗಳುಂಟಾದುವು. ಅವುಗಳನ್ನು ಅವಳು ಹಲವು ಬಗೆಗಳಿಂದ ಮುಚ್ಚುತ್ತಿದ್ದಳು. ಹೇಗೆಂದರೆ ಕಾಮಪರವಶತೆಯಿಂದ ಹನಿಹನಿಯಾಗಿ ಹೊರಡುವ ಬೆವರನ್ನು ಆಗಂತುಕನನ್ನು ಸ್ವಾಗತಿಸುವುದಕ್ಕಾಗಿ ಮೇಲಕ್ಕೆ ಎದ್ದ ಆಯಾಸಕ್ಕಾಗಿ ಎಂದು ಆರೋಪಿಸಲಾಯಿತು. ಕಾಮವಿಕಾರದಿಂದ ತೊಡೆ ನಡುಗಲು ನಡಿಗೆಗೆ ಭಯವುಂಟಾಯಿತು. ಕಾಲಂದಿಗೆಯ ಧ್ವನಿಗೆ ಹತ್ತಿರಕ್ಕೆ ಬರುವ ರಾಜಹಂಸಗಳ ಮೇಲೆ ಕೆಟ್ಟ ಹೆಸರನ್ನು ಹೊರಿಸಲಾಯಿತು. ನಿಟ್ಟುಸಿರಿನ ಗಾಳಿಯಿಂದ ಮೇಲುಹೊದಿಕೆಯು ಜಾರಿಬೀಳಲು ಚಾಮರದ ಗಾಳಿಯಿಂದ ಹೀಗಾಯಿತೆಂದು ಕಾರಣವನ್ನೊಡ್ಡಲಾಯಿತು. ಅವಳ ಹೃದಯವನ್ನು ಪ್ರವೇಶಮಾಡಿರುವ ಚಂದ್ರಾಪೀಡನನ್ನು ಮುಟ್ಟಬೇಕೆಂಬ ಆಸೆಯಿಂದಲೋ ಎಂಬಂತೆ ನಡುಗುತ್ತಿರುವ ಎದೆಯ ಮೇಲೆ ಕೈಯಿಟ್ಟು ಸ್ತನಗಳನ್ನು ಮುಚ್ಚುವುದಕ್ಕಾಗಿ ಎಂದು ನೆಪವನ್ನು ಹೇಳಲಾಯಿತು. ಮಾತನಾಡಲು ಮಾಡಿದ ಪ್ರಯತ್ನವನ್ನು ನಾಚಿಕೆಯು ಅಡ್ಡಿಪಡಿಸಲು, ಬಾಯಿಯ ಸುವಾಸನೆಗೆ ಮುತ್ತುವ ಮರಿದುಂಬಿಗಳ ಮೇಲೆ ದೂರು ಹೇರಲಾಯಿತು. ಮನ್ಮಥನು ಬಾಣದಿಂದ ಹೊಡೆಯಲು ಉಂಟಾದ ನೋವಿನಿಂದ ಸೀತ್ಕಾರವುಂಟಾಗಲು ನೆಲದ ಮೇಲೆ ತಳಿದಿರುವ ಹೊಂಗೇದಗೆಯ ಗರಿಯ ಸಣ್ಣ ಮುಳ್ಳುಗಳಿಂದ ನೋವಾಯಿತೆಂದು ಅವನ್ನು ನಿಂದಿಸಲಾಯಿತು. ಒಂದೇಸಮನೆ ಕೈನಡುಗುತ್ತಿರಲು ಅದನ್ನು ಪಾದಾವಧಾನವನ್ನು ಹೇಳುವ ಪ್ರತೀಹಾರಿಯನ್ನು ತಡೆಯುತ್ತಿರುವಂತೆ ನಟಿಸಲಾಯಿತು. ಹೀಗೆ ಆಗ ಉಂಟಾದ ಕಾಮವಿಕಾರವನ್ನು ನಾನಾಬಗೆಯಿಂದ ಮುಚ್ಚುತ್ತಿರಲಾಗಿ ಆ ಕಾದಂಬರಿಯು ಹೇಗೋ ಒಂದೆರಡು ಹೆಜ್ಜೆಗಳನ್ನಿಡುತ್ತಿರುವಲ್ಲಿ. ೬೬. ಚಂದ್ರಾಪೀಡನು ಕಾದಂಬರಿಯ ಮೈಮೇಲಿನ ಒಡವೆಗಳ ಪ್ರಭೆಯನ್ನು ಕಣ್ಣಾರೆ ನೋಡುವುದಕ್ಕೆ ಪ್ರತಿಬಂಧಕವಾದ ತೆರೆಯೆಂದು ಭಾವಿಸಿದನು. ಅವಳ ಒಡವೆಗಳ ಧ್ವನಿಯನ್ನು ಅವಳೊಂದಿಗೆ ಮಾಡುವ ಸಂಭಾಷಣೆಯೆಂದು ಭಾವಿಸಿದನು. ಅವಳು ತನ್ನ ಮನಸ್ಸನ್ನು ಒಳಹೊಕ್ಕಿರುವುದನ್ನೇ ಇನ್ನೇನು ಮದುವೆಯೇ ಆಯಿತೆಂದು ಯೋಚಿಸಿದನು. ಅವಳ ಶರೀರದ ಕಾಂತಿಯು ತನ್ನ ಮೇಲೆ ಬಿದ್ದಿರಲಾಗಿ ಅವಳು ತನ್ನನ್ನು ಈಗ ಗಾಢವಾಗಿ ತಬ್ಬಿಕೊಂಡಳೆಂದೇ ಭಾವಿಸಿದನು! ವ|| ಹಾಗೆ ಆ ರಮಣಿಯು ಹೇಗೋ ಕೆಲವು ಹೆಜ್ಜೆ ನಡೆದು, ೬೭. ಕಾದಂಬರಿಯು
ವ|| ಅನಂತರಂ ಮಹಾಶ್ವೇತೆ ಕಾದಂಬರಿಯನಿಂತೆಂದಳ್ ಚಂದ್ರಾಪೀಡನೆಂಬೀ ಮಹಾನುಭಾವಂ ಭಾರತವರ್ಷದ ರಾಜನುಂ ತುರಗಖುರಮುಖೋಲ್ಲೇಖದತ್ತ ಚತುಸ್ಸಮುದ್ರ ಮುದ್ರನುಂ ಕ್ಷಪಿತ ಪ್ರಜಾಪೀಡನುಮೆನಿಸಿದ ತಾರಾಪೀಡನರೇಂದ್ರಂಗೆ ನಂದನನುಂ ನಿಜಭುಜ ಶಿಲಾಸ್ತಂಭವಿಶ್ರಾಂತ ವಿಶ್ವವಿಶ್ವಂಭರಾಪೀಡನುಮೆನಿಸಿ ದಿಗ್ವಿಜಯಪ್ರಸಂಗದಿಂ ಬೞಸಂದೀ ಪ್ರದೇಶಕ್ಕೆ ಬಂದನಲ್ಲದೆಯುಂ ಪರಿತ್ಯಕ್ತ ಸಕಲಸಂಗೆಯಾಗಿ ಕಲ್ಲೆರ್ದೆಯಳೆನಿಸಿದೆನ್ನಂ ಕಾಣಲೊಡನೆ ಸ್ವಭಾವಸರಳತೆಯನಪ್ಪುಕೆಯ್ದು ನಿಜಗುಣದಿಂ ನಿಷ್ಕಾರಣಬಂಧುವುಂ ನಿರ್ನಿಮಿತ್ತಮಿತ್ತನುಮೆನಿಸಿದನಂತು ಮಲ್ಲದೆಯುಂ
ಒದವಿದ ದಾಕ್ಷಿಣ್ಯಕ್ಕಂ
ವಿದಗ್ಧವೃತ್ತಿಗಮಪಾರಗಾಂಭೀರ್ಯಕ್ಕಂ
ಮೊದಲೆನಿಸಿದ ಸಕಲಗುಣಾ
ಸ್ಪದರಂ ಜಗದೊಳಗೆ ಪಡೆವುದಸದಳಮಲ್ತೇ ೬೮
ವ|| ಅದುಕಾರಣದಿಂ ಪ್ರಜಾಪತಿಯ ರೂಪನಿರ್ಮಾಣಕೌಶಲಮುಮಂ ಎಡೆವಱಯದೆ ನಿಂದ ಲಕ್ಷಿ ಯ ವಿವೇಕಮುಮಂ ವಸುಂಧರೆಯ ಸದ್ಭರ್ತೃತಾಸುಖಮುಮಂ ಮರ್ತ್ಯಲೋಕದ ಸಫಲತೆಯುಮಂ ಕಲಾಕಲಾಪದ ಮೇಳಾಪಕಮುಮಂ ಸೌಭಾಗ್ಯದ ಭಾಗ್ಯಮುಮಂ ಮನುಷ್ಯರ ಗ್ರಾಮ್ಯತೆಯುಮಂ ನೀನುಂ ಕಾಣ್ಬೆಯೆಂದೆಂತಾನುಮಿಲ್ಲಿಗೊಡಗೊಂಡು ಬಂದೆಂ
ಅರಸನನಾಂ ಕಂಡಱಯೆಂ
ಪರಿಚಯಮಿಲ್ಲೆನ್ನೊಳೆಂದು ಮಿಗೆ ತಾಂ ನಾಣ್ಚು
ತ್ತಿರದಿಂದೆನ್ನೊಳದೆಂತಂ
ತಿರೆ ನೀಂ ನೆಗೞ್ವುದು ನಿರಂತರಂ ಕಮಲಮುಖೀ       ೬೯
ವ|| ಎಂದು ಮಹಾಶ್ವೇತೆ ಕಾದಂಬರಿಗಱಪುವುದುಂ ಚಂದ್ರಾಪೀಡನುಂ ಕಯ್ಗಳಂ ಮುಗಿಯೆ ಸರ್ವಾಂಗಪುಳಕಮಂ ತಳೆದು
ಪಿರಿದೊಂದೞ್ಕಱ ಳೊಲ್ದು ನೋೞ್ಪವಳ ದೀರ್ಘಾಪಾಂಗದೇಶಕ್ಕೆ ಚ
ಚ್ಚರಮಾಗಳ್ ಪರಿತಂದ ಸೇದೆಯೊದವಲ್ ಘರ್ಮೊದಬಿಂದೂತ್ಕರಂ
ಸುರಿವುತ್ತಿರ್ಪುದು ಕಣ್ಣಪಾಪೆಗೆಲೆ ನೋಡೆಂಬಂದದಿಂ ಸ್ನೇಹನಿ
ರ್ಭರವಾ ಕಾಂತೆಗೆ ಭೋಂಕೆನಲ್ ಸುರಿದುವಾನಂದಾಶ್ರುಬಿಂದೂತ್ಕರಂ ೭೦
ಮಹಾಶ್ವೇತೆಯನ್ನು ಬಹಳ ದಿನಗಳಾದ ಮೇಲೆ ಭೇಟಿಯಾಗಿರುವುದರಿಂದ ಉಂಟಾಗಿರುವ ಅತಿಶಯಸ್ನೇಹದಿಂದ ಗಟ್ಟಿಯಾಗಿ ತಬ್ಬಿಕೊಂಡಳು. ಮಹಾಶ್ವೇತೆಯೂ ಕೂಡ ಆಗ ಅವಳನ್ನು ಸ್ನೇಹದಿಂದ ತಬ್ಬಿಕೊಂಡಳು. ವ|| ಬಳಿಕ ಮಹಾಶ್ವೇತೆಯು ಕಾದಂಬರಿಯನ್ನು ಕುರಿತು ಹೀಗೆ ಹೇಳಿದಳು: “ಚಂದ್ರಾಪೀಡನೆಂಬ ಈ ಮಹಾನುಭಾವನು ಭಾರತವರ್ಷದ ಮಹಾರಾಜನಾದ, ಕುದುರೆಗಳ ಗೊರಸಿನ ತುದಿಯಿಂದ ನೆಲವನ್ನು ಕೆರೆಯುವಿಕೆಯಿಂದ ನಾಲ್ಕು ಸಮುದ್ರಗಳ ತೀರದಲ್ಲಿ ತನ್ನ ದಿಗ್ವಿಜಯದ ಚಿಹ್ನೆಯನ್ನು ಕೆತ್ತಿರುವ (ನಾಲ್ಕು ಸಮುದ್ರಗಳ ಮಧ್ಯದಲ್ಲಿರುವ ಭೂಮಿಯನ್ನೆಲ್ಲಾ ಗೆದ್ದುಕೊಂಡಿರುವ), ಪ್ರಜೆಗಳ ಕಷ್ಟಗಳನ್ನು ನಿವಾರಿಸುವ ತಾರಾಪೀಡನೆಂಬ ಮಹಾರಾಜನ ಮಗನು. ಅಲ್ಲದೆ ತನ್ನ ಭುಜಗಳೆಂಬ ಕಲ್ಲುಕಂಭದಲ್ಲಿ ಅನಾಯಾಸವಾಗಿ ಇರುವ ಸಮಸ್ತ ಜಗತ್ತೆಂಬ ಆಭರಣವುಳ್ಳವನು (ಅನಾಯಾಸವಾಗಿ ಭೂಮಂಡಲವನ್ನು ಆಳುತ್ತಿರುವವನು). ಇವನು ದಿಗ್ವಿಜಯಪ್ರಸಂಗದಿಂದ ಈ ಸ್ಥಳಕ್ಕೆ ದಯಮಾಡಿಸಿದ್ದಾನೆ. ಅಲ್ಲದೆ ಸರ್ವಸಂಗಪರಿತ್ಯಾಗ ಮಾಡಿರುವ ಕಲ್ಲೆದೆಯವಳಾದ ನನ್ನನ್ನು ಕಂಡಕೂಡಲೆ ನೈಜವಾದ ಸರಳಸ್ವಭಾವವನ್ನು ತಾಳಿ ತನ್ನ ಗುಣಗಳಿಂದ ನನಗೆ ಅಕಾರಣಬಂಧುವೂ ಅಕಾರಣಮಿತ್ರನೂ ಆಗಿದ್ದಾನೆ. ಅದಲ್ಲದೆ, ೬೮. ಮಿಗಿಲಾದ ದಾಕ್ಷಿಣ್ಯಕ್ಕೂ, (ಎಲ್ಲರಲ್ಲೂ ಒಳ್ಳೆಯತನವನ್ನು ತೋರಿಸುವಿಕೆ) ಜಾಣತನಕ್ಕೂ, ಅತಿಶಯವಾದ ಗಾಂಭೀರ್ಯಕ್ಕೂ ಮೊದಲನೆಯವನೆನಿಸಿಕೊಂಡಿರುವ ಸಮಸ್ತಗುಣಗಳಿಂದ ಪರಿಪೂರ್ಣವಾಗಿರುವ ಜನರನ್ನು ಪ್ರಪಂಚದಲ್ಲಿ ಪಡೆಯುವುದು ಅಸಾಧ್ಯವಲ್ಲವೆ? ವ|| ಆ ಕಾರಣದಿಂದ ಬ್ರಹ್ಮನಿಗೆ ಸೌಂದರ್ಯನಿರ್ಮಾಣದಲ್ಲಿರುವ ಪ್ರವೀಣತೆಯನ್ನೂ, ಇವನಲ್ಲಿ ಅವಿಚ್ಛಿನ್ನವಾಗಿ ನೆಲಸಿರುವ ಲಕ್ಷಿ ಯ ವಿವೇಕವನ್ನೂ, ಇವನಿಂದ ಭೂಮಿಗೆ ದೊರೆತ ಒಳ್ಳೆಯ ಒಡೆಯನನ್ನು ಪಡೆದ ಸುಖವನ್ನೂ, ಇವನಿಂದ ಭೂಲೋಕವು ಪಡೆದಿರುವ ಕೃತಾರ್ಥತೆಯನ್ನೂ, ಕಲೆಗಳ ಸಮೂಹವೆಲ್ಲ ಒಂದೇ ಕಡೆ ಸೇರಿರುವುದನ್ನೂ, ಇವನಲ್ಲಿರುವ ಸೌಭಾಗ್ಯದ ಸಮೃದ್ಧಿಯನ್ನೂ, ಮನುಷ್ಯರ ನಾಗರಿಕತೆಯನ್ನೂ ನೀನೂ ನೋಡಬೇಕೆಂದು ಇವನನ್ನು ಪ್ರಯತ್ನಪೂರ್ವಕವಾಗಿ ಇಲ್ಲಿಗೆ ಕರೆದುಕೊಂಡು ಬಂದಿದ್ದೇನೆ. ೬೯. ಎಲೈ, ಕಮಲದಂತೆ ಮುಖವುಳ್ಳವಳೆ, ಈ ರಾಜನನ್ನು ನಾನು ಇದುವರೆಗೂ ನೋಡಿಯೇ ಇಲ್ಲ. ಹಾಗೂ ಇವನ ಪರಿಚಯವೂ ನನಗಿಲ್ಲ ಎಂದು ಹೆಚ್ಚಾಗಿ ನಾಚಿಕೆ ಪಡದೆ ಈಗ ನೀನು ನನ್ನಲ್ಲಿ ಹೇಗೆ ಇದ್ದೀಯೋ ಅದೇ ರೀತಿ ಇವನಲ್ಲೂ ಯಾವಾಗಲೂ ಇರಬೇಕು.” ವ|| ಎಂದು ಮಹಾಶ್ವೇತೆಯು ಕಾದಂಬರಿಗೆ ತಿಳಿಸಲಾಗಿ ಚಂದ್ರಾಪೀಡನು ಕೈಮುಗಿದನು. ಆಗ ಅವಳ ಶರೀರವೆಲ್ಲವೂ ರೋಮಾಂಚನವನ್ನು ಪಡೆಯಿತು. ೭೦. ಆಗ ಕಾದಂಬರಿಯು ಅವನನ್ನು ಆದರದಿಂದ ಪ್ರೀತಿಸಿ
ಚರಣಾಂಗುಷ್ಠದೆ ನೆಲನಂ
ಬರೆವೀ ನೆವದಿಂದೆ ತನಗೆ ಬರೆತೆಗೆದಳೊ ಪೇ
ೞರಸನನೆನಲವಳ ನಖಾಂ ತರದೊಳ್ ಪೊಳೆದತ್ತು ರೂಪು ಭೂಪೋತ್ತಮನಾ      ೭೧
ನಡೆನೋಡುವ ಕನ್ನಿಕೆಯರ
ಕಡೆಗಣ್ಣಂ ಸಾರ್ದು ಪರಿವ ಕರಿಯಾಲಿಗಳೊ
ಗ್ಗಡಿಸಿದವತಂಸ ಮಧುಕರ
ದೊಡನಾಡುವ ಮಧುಕರಂಗಳೆನಿಸಿದುವಾಗಳ್          ೭೨
ವ|| ಅನಂತರಂ ಪರಿಜನಂ ಸಂಭ್ರಮಂಬೆರಸು ತಂದು ಶಯನತಳಶಿರೋಭಾಗದೊಳಿಕ್ಕಿದ ಧವಳಾಂಶುಕ ಪ್ರಚ್ಛದಚ್ಛನ್ನ ಹೇಮಪದಾಂಕಿತಾಸನದೊಳರಸಂ ಕುಳ್ಳಿರೆ ಕಾದಂಬರಿ ಮಹಾಶ್ವೇತೆಯೊಡನೆ ನಿಜಪರ್ಯಂಕದೊಳ್ ಕುಳ್ಳಿರ್ಪುದುಂ ಮಹಾಶ್ವೇತೆಯ ಕಣ್ಣಱದು ವೇಣುರವಂಗಳುಮಂ ವೀಣಾನಾದಂಗಳುಮಂ ಗೀತಸ್ವನಂಗಳುಮಂ ಮಾಗಯರ ಜಯಶಬ್ದಂಗಳುಮಂ ಪ್ರತೀಹಾರಿಯರ್ ನಿವಾರಿಸುತ್ತಮಿರ್ದರನ್ನೆಗಂ
ಪ್ರಿಯದಿಂ ಕಾಂತೆ ಮಹಾಶ್ವೇ
ತೆಯ ಕಾಲಂ ತಾನೆ ಕರ್ಚಿ ಪದಪಿಂದೆ ನಿಜ
ಪ್ರಿಯಸಖಿಯೆನಿಸಿದ ಮದಲೇ
ಖೆಯೆಂಬಳಿಂ ನೃಪನ ಕಾಲ್ಗಳಂ ಕರ್ಚಿಸಿದಳ್             ೭೩
ವ|| ಆಗಳಾ ಕಾದಂಬರಿಯೊಡನೆ ಕುಳ್ಳಿರ್ದ ಮಹಾಶ್ವೇತೆ
ಕರದಿಂದಂ ಕರ್ಣಭೂಷಾರುಚಿರುಚಿರಮೆನಿಪ್ಪಂಸವಂ ಮುಟ್ಟುತಂ ಷ
ಟ್ಚರಣವ್ಯಾಲೋಲ ಕಣೋತ್ಪಲಮನಮರೆ ಸೈತಿಕ್ಕುತಂ ಸಂಚಲಚ್ಚಾ
ಮರಸಂಜಾತಾನಿಲಾಂದೋಳನ ಚಲದಳಕಾನೀಕಮಂ ಮೆಲ್ಲನಂದೋ
ಸರಿಸುತ್ತಂ ತಂಗಿ ಪೇೞ್ ಭವ್ಯವೆ ನಿನಗೆನಲಾ ಕಾಂತೆ ನಾಣ್ಚುತ್ತಮಾಗಳ್            ೭೪
ನೋಡುತ್ತಿದ್ದಳು. ಅವಳ ನೀಳವಾದ ಕಡೆಗಣ್ಣಿನ ಎಡೆಗೆ ಕಣ್ಣುಗುಡ್ಡೆಯು ಬಂದಿತು. ಬೇಗನೆ ಬಹಳ ದೂರ ಬಂದಿದ್ದರಿಂದ ಅದಕ್ಕೆ ಬಹಳ ಆಯಾಸವುಂಟಾಗಲು ಬೆವರುಹನಿಗಳು ಆ ಕಣ್ಣುಗುಡ್ಡೆಯಿಂದ ಸುರಿಯುತ್ತಿವೆ ನೋಡಿ ಎಂಬಂತೆ ಆ ಕಾದಂಬರೀದೇವಿಗೆ ತಟ್ಟನೆ ಅತಿಶಯವಾದ ಪ್ರೀತಿಯುಂಟಾಗಲು ಅವಳ ಕಣ್ಣಿನಿಂದ ಆನಂದಬಾಷ್ಪದ ಹನಿಗಳು ಸುರಿಯತೊಡಗಿದವು. ೭೧. ಕಾದಂಬರಿಯು ನಾಚಿಕೆಯಿಂದ ಕೂಡಿಕೊಂಡು ಕಾಲಿನ ಹೆಬ್ಬೆರಳಿನ ತುದಿಯಿಂದ ನೆಲವನ್ನು ಗೀರುತ್ತಿದ್ದಳು. ಆಗ ಈ ನೆಪದಿಂದ ಚಂದ್ರಾಪೀಡನನ್ನು ತನ್ನ ಹತ್ತಿರಕ್ಕೆ ಬರುವಂತೆ ಮಾಡಿದ್ದಾಳೋ ಎಂಬಂತೆ ಅವಳ ಉಗುರಿನಲ್ಲಿ ಚಂದ್ರಾಪೀಡನ ಆಕಾರವು ಪ್ರತಿಬಿಂಬಿಸಿ ಹೊಳೆಯುತ್ತಿತ್ತು. ೭೨. ಚಂದ್ರಾಪೀಡನನ್ನು ಚೆನ್ನಾಗಿ ನೋಡುತ್ತಿರುವ ಅಲ್ಲಿನ ಕನ್ನಿಕೆಯರ ಕಡೆಗಣ್ಣನ್ನು ಸೇರಿ ಚಲಿಸುತ್ತಿರುವ ಕಪ್ಪುಗುಡ್ಡೆಗಳು ಅವರು ಕಿವಿಯಲ್ಲಿ ಮುಡಿದುಕೊಂಡಿರುವ ಹೂವಿಗೆರಗುವ ದುಂಬಿಗಳ ಜೊತೆಯಲ್ಲಿ ಸೇರಿಕೊಂಡು ಆಡುತ್ತಿರುವ ದುಂಬಿಗಳಂತೆ ಕಾಣುತ್ತಿದ್ದುವು. ವ|| ಬಳಿಕ ಪರಿಜನರು ಸಡಗರದಿಂದ ತಂದು ಹಾಸಿಗೆಯ ತಲೆಯೆಡೆಯಲ್ಲಿ ಇರಿಸಿದ ಬಿಳಿಯ ಪಾಸುಬಟ್ಟೆಯಿಂದ ಮುಚ್ಚಿರುವ, ಚಿನ್ನದ ಕಾಲುಗಳಿಂದ ಕೂಡಿಕೊಂಡಿರುವ ಪೀಠದಲ್ಲಿ ಚಂದ್ರಾಪೀಡನು ಕುಳಿತುಕೊಂಡಿರಲಾಗಿ, ಕಾದಂಬರಿಯು ಮಹಾಶ್ವೇತೆಯೊಡನೆ ತನ್ನ ಮಂಚದ ಮೇಲೆ ಕುಳಿತುಕೊಂಡಿರಲಾಗಿ ಮಹಾಶ್ವೇತೆಯ ಕಣ್ಣುಸನ್ನೆಯನ್ನು ತಿಳಿದು ಕೊಳಲಿನ ಧ್ವನಿಗಳನ್ನೂ ವೀಣಾನಾದಗಳನ್ನೂ ಸಂಗೀತಧ್ವನಿಯನ್ನೂ ಮಂಗಳಪಾಠಿಕೆಯರ ಜಯಶಬ್ದಗಳನ್ನೂ ಬಾಗಿಲುಕಾಯುವ ಹೆಂಗಸರು ನಿಲ್ಲಿಸುತ್ತಿದ್ದರು. ಅಷ್ಟರಲ್ಲಿ ೭೩. ಕಾದಂಬರಿಯು ಪ್ರೀತಿಯಿಂದ ಮಹಾಶ್ವೇತೆಯ ಕಾಲನ್ನು ಸಡಗರದಿಂದ ತೊಳೆದು, ತನ್ನ ನಚ್ಚಿನ ಗೆಳತಿಯಾದ ಮದಲೇಖೆಯೆಂಬುವಳಿಂದ ಚಂದ್ರಾಪೀಡನ ಕಾಲನ್ನು ತೊಳೆಯಿಸಿದಳು. ವ|| ಆಗ ಆ ಕಾದಂಬರಿಯೊಡನೆ ಕುಳಿತಿದ್ದ ಮಹಾಶ್ವೇತೆಯು ೭೪. ಕಾದಂಬರಿಯ ಕರ್ಣಾಭರಣದ ಕಾಂತಿಯು ಹರಡಿರುವ ಹೆಗಲನ್ನು ಕೈಯಿಂದ ಮುಟ್ಟುತ್ತಲೂ, ದುಂಬಿಗಳಿಂದ ಜಾರಿಸಲ್ಪಟ್ಟಿರುವ ಕಿವಿಯಲ್ಲಿ ಮುಡಿದುಕೊಂಡಿರುವ ನೈದಿಲೆಯನ್ನು ಕೂರುವಂತೆ ನೇರ್ಪಡಿಸುತ್ತಲೂ, ಆಡುತ್ತಿರುವ ಚಾಮರಗಳ ಗಾಳಿಯ ಚಲನೆಯಿಂದ ಅಲುಗಾಡುತ್ತಿರುವ ಮುಂಗುರುಳುಗಳನ್ನು ಮೆಲ್ಲನೆ ಸರಿಪಡಿಸುತ್ತಲೂ ‘ತಂಗಿ ನಿನಗೆ ಕ್ಷೇಮವೆ?’ –  ಎಂದು ಕೇಳಿದಳು. ಆಗ ಕಾದಂಬರಿಯು
ವನವಾಸಾಯಾಸದಿನ
ಕ್ಕನಿಂತಿರಲ್ ಮನೆಯೊಳಿರ್ದೆನಾನೆಂದು ಕರಂ
ಮನದೊಳ್ ತೊೞಲುತ್ತಂ ತಾಂ
ಮನವೊಲ್ಲದೆ ತನಗೆ ಸೇವಮೆಂದೆನುತೊರೆದಳ್         ೭೫
ವ|| ಆಗಳುಪಜಾತಶೋಕೆ ಮಹಾಶ್ವೇತಾಮುಖನಿರೀಕ್ಷಣೆಯಾಗಿಯುಮಾರೋಪಿತ ಚಾಪನಪ್ಪ ಕುಸುಮಚಾಪಂಗೆ ಪಕ್ಕುಮಾಡಿದ ಚಂದ್ರಾಪೀಡನಪಾಂಗವಿಕ್ಷೇಪ ತರಳತರ ತಾರಶಾರೋದರ ನಯನಂಗಳಿಂದಡಿಗಡಿಗೆ ನೋಡುತ್ತಿಮಿರ್ದು
ಸುರುಚಿರ ಸಾಲಭಂಜಿಕೆ ಬೆಮರ್ತುರದೊಳ್ ಪೊಳೆಯುತ್ತಿರಲ್ಕೆ ಮ
ತ್ಸರಿಸಿದಳಂಗನಾಜನಘನಸ್ತನದೊಳ್ ಪ್ರತಿಬಿಂಬಿಸುತ್ತಿರಲ್
ಪುರುಡಿಸಿದಳ್ ಮನೋಹರನನೀಕ್ಷಿಸಲಿತ್ತಪುವಿಲ್ಲ ಹರ್ಷದಿಂ
ದಿರದುಗುತರ್ಪ ಬಾಷ್ಪಮೆನಗೆಂದು ಲತಾಂಗಿಯೞಲ್ದು ಬಾಡಿದಳ್          ೭೬
ವ|| ಅನಂತರಂ ತಾಂಬೂಲಪ್ರದಾನೋದ್ಯತೆಯಾದ ಕಾದಂಬರೀದೇವಿಯಂ ಮಹಾಶ್ವೇತೆಯಿಂತೆಂದಳ್
ಭುವನಾಶ್ವರಸುತನಭಿ
ನವಾಗತಂ ಮಾನ್ಯನಪ್ಪನಾರಾಧ್ಯನೆ ದಲ್
ನವಗೆಲ್ಲತೆಱದಿನದಱಂ
ದವೀವುದರಸಂಗೆ ಮುನ್ನಮೀ ತಂಬುಲಮಂ ೭೭
ವ|| ಎಂದು ನುಡಿಯೆ
ಆನಕ್ಕ ನಾಣ್ಚುವೆಂ ಪಿಡಿ
ನೀನೆ ನೃಪಂಗಿಕ್ಕು ತಂಬುಲಮನಱವೆನೆ ಪೇ
ೞೇನುಮನಾನೆಂದತಿಲ
ಜ್ಜಾನತಮುಖಿಯಾಗಿ ಕಾಂತೆ ಮೆಲ್ಲನೆ ನುಡಿದಳ್        ೭೮
ವ|| ಅಂತು ನುಡಿಯೆ ಮಹಾಶ್ವೇತೆ ಮತ್ತಮಾಗ್ರಹಿಸೆ ತಂಬುಲಂಗೊಡಲುಜ್ಜುಗಂಗೆಯ್ದು
ಬೆಮರಿಂ ಮುೞುಗಿದಪೆಂ ಸಂ
ಭ್ರಮದಿಂ ಬಿೞ್ದಪ್ಪೆನರಸ ಕೈಗುಡು ನೀಂ ಬೇ
ಗಮೆನಿಪ್ಪ ತೆಱದೆ ತಾಂಬೂ
ಲಮಿಳಿತಮಂ ಕಾಂತೆ ನೀಡಿದಳ್ ನಿಜಕರಮಂ          ೭೯
ನಾಚಿಕಪಡುತ್ತ ೭೫. ವನವಾಸದ ಆಯಾಸದಿಂದ ಅಕ್ಕನು ಹೀಗಿರಲಾಗಿ ನಾನು ಮನೆಯಲ್ಲಿ ಸುಖವಾಗಿದ್ದೇನಲ್ಲ ಎಂದು ಬಹಳಮಟ್ಟಿಗೆ ಮನಸ್ಸಿನಲ್ಲಿ ವ್ಯಥೆಪಡುತ್ತ ಉತ್ತರಕೊಡಲು ಮನಸ್ಸು ಬರದಿದ್ದರೂ ಹೇಗೋ ಕಷ್ಟದಿಂದ ಕ್ಷೇಮವೆಂದು ಹೇಳಿದಳು. ವ|| ಆಗ ದುಖಾಕ್ರಾಂತೆಯಾಗಿ ಮಹಾಶ್ವೇತೆಯ ಮುಖವನ್ನು ನೋಡುತ್ತ ಮತ್ತು ಹೆದೆಯೇರಿಸಿದ ಬಿಲ್ಲುಳ್ಳ ಕಾಮನಿಗೆ ತನ್ನನ್ನು ಗುರಿಮಾಡಿದ ಚಂದ್ರಾಪೀಡನನ್ನು ಕಡೆಗಣ್ಣಿನ ಪ್ರೇರಣೆಯಿಂದ ಅತ್ಯಂತ ಚಂಚಲವಾದ ಕಣ್ಣುಗುಡ್ಡೆಯುಳ್ಳ ಬೇರೆ ಬೇರೆ (ಕಪ್ಪು, ಬಿಳುಪು) ಬಣ್ಣಗಳಿಂದ ಕೂಡಿದ ಕಣ್ಣುಗಳಿಂದ ಅಡಿಗಡಿಗೆ ನೋಡುತ್ತ ಇದ್ದು ೭೬. ಚಂದ್ರಾಪೀಡನ ಬೆವರಿದ ಎದೆಯಲ್ಲಿ (ಸಭಾಮಂಟಪದಲ್ಲಿದ್ದ) ಸುಂದರವಾದ ಪುತ್ಥಳಿಯು ಪ್ರತಿಬಿಂಬಿಸಿ ಹೊಳೆಯುತ್ತಿರಲು ಅಷ್ಟಕ್ಕೇ ಅವಳಿಗೆ ಕೋಪವುಂಟಾಯಿತು. ಅಲ್ಲಿದ್ದ ಹೆಂಗಸರ ತೋರಮೊಲೆಗಳಲ್ಲಿ ಚಂದ್ರಾಪೀಡನು ಪ್ರತಿಬಿಂಬಿಸಿರಲು ಅವಳಿಗೆ ಅಸೂಯೆಯುಂಟಾಯಿತು! ಸಂತೋಷದಿಂದ ಒಂದೇಸಮನೆ ಹರಿಯುತ್ತಿರುವ ಕಣ್ಣೀರು ಸುಂದರನಾದ ಚಂದ್ರಾಪೀಡನನ್ನು ನೋಡಲು ತನಗೆ ಅವಕಾಶವನ್ನೇ ಕೊಡುವುದಿಲ್ಲವೆಂದು ಬಳ್ಳಿಯಂದದ ದೇಹವುಳ್ಳ ಕಾದಂಬರಿಯು ದುಖಿಸಿ ಕಳೆಗುಂದಿದಳು. ವ|| ಬಳಿಕ ತನಗೆ ವೀಳೆಯನ್ನು ಕೊಡಲು ಹೊರಟ ಕಾದಂಬರಿದೇವಿಯನ್ನು ಕುರಿತು ಮಹಾಶ್ವೇತೆಯು ಹೀಗೆ ಹೇಳಿದಳು. ೭೭. “ಈಗ ಇಲ್ಲಿಗೆ ಹೊಸದಾಗಿ ಬಂದಿರುವ, ಚಕ್ರವರ್ತಿಯ ಮಗನಾದ ಈತನು ನಮಗೆ ಎಲ್ಲಾ ಬಗೆಯಿಂದಲೂ ದಿಟವಾಗಿಯೂ ಮಾನ್ಯನು ಮತ್ತು ಪೂಜ್ಯನು. ಆದ್ದರಿಂದ ಮೊದಲು ಈ ಅರಸನಿಗೆ ನೀನು ತಾಂಬೂಲವನ್ನು ಕೊಡು” ವ|| ಎಂದು ಹೇಳಲಾಗಿ ೭೮. “ಅಕ್ಕ, ನನಗೆ ನಾಚಿಕೆಯಾಗುತ್ತದೆ. ಹಿಡಿ, ನೀನೆ ಈ ಅರಸನಿಗೆ ತಾಂಬೂಲವನ್ನು ಕೊಡು. ನನಗೇನು ಗೊತ್ತಿದೆ? ಹೇಳು” ಎಂದು ಬಹಳ ನಾಚಿಕೆಯಿಂದ ತಗ್ಗಿಸಿದ ಮುಖವುಳ್ಳವಳಾಗಿ ಕಾದಂಬರಿಯು ಮೆಲ್ಲನೆ ಹೇಳಿದಳು. ವ|| ಹಾಗೆ ಹೇಳಲಾಗಿ ಮಹಾಶ್ವೇತೆಯು ಮತ್ತೆ ಮತ್ತೆ ನಿರ್ಬಂಧಮಾಡಿದಳು. ಆಗ ತಾಂಬೂಲವನ್ನು ಕೊಡಲು ಪ್ರಯತ್ನಿಸಿ ೭೯. “ನಾನು ಬೆವರಿನಲ್ಲಿ
ವ|| ಆಗಳ್ ವಿಜಯಗಜಕುಂಭಾಸಾಲನದೊಳೊಂದಿದ ಸಿಂದೂರದಿಂ ರಂಜಿಪಂತೆ ಬೆಳರ್ಗೆಂಪನಾೞ್ದತಿರಭಸದಿಂ ಮುಂದುಱುಳಿವರಿವಂತೆ ನಖಮಯೂಖಂಗಳ್ ನಿಮಿರೆ ಸೋಂಕು ವಾಸೆಯೊಳನುರಕ್ತಂಗಳಾಗೆ ಪಂಚೇಂದ್ರಿಯವೃತ್ತಿಗಳೆ ಬೇ ಬೇ ರೂಪಂದಳೆದುವೆನಿಪಂ ಗುಳಿಗಳಿಂ ಮನಂಗೊಳಿಸುವ ಕರಕಮಲಂಗಳಂ ಚಂದ್ರಾಪೀಡಂ ನೀಡೆ
ಎನಸುಂ ಮುಂದೆ ನಖಾಂಶು ನಿಳ್ಕೆ ನೃಪಹಾಸ್ತಾನ್ವೇಷಣಂಗೆಯ್ವವೊಲ್
ನಿನಗೆನ್ನಂ ಬಿಡದುಣ್ಮಿದೀ ಬೆಮರೆ ಕೈನೀರಾಗಿರಲ್ ತೋರ್ಕೆಗೊ
ಟ್ಟನನಂಗಂ ಪಿಡಿ ನಿನ್ನ ಕೈಯೆಡೆಯನೊಂದಿರ್ದಪ್ಪುದಿನ್ನೆನ್ನ ಜೀ
ವನಮೆಂಬಂದದಿನಿಕ್ಕಿದಳ್ ನಡುಗುತಂ ತನ್ವಂಗಿ ತಾಂಬೂಲಮಂ          ೮೦
ವ|| ಅನಂತರಂ ಮಹಾಶ್ವೇತೆಗಂ ತಾಂಬೂಲಂಗೊಟ್ಟಳನ್ನೆಗಂ
ಸುರುಳನೆ ಸುತ್ತಿದಂತೆ ಕೊರಲೊಳ್ ಮಿಱುಗುತ್ತಿರೆ ಮೂಱುರೇಖೆಗಳ್
ಮರಕತಕಾಂತಿಯಂ ತಳೆದು ನುಣ್ಗಱಗಳ್ ಮಿನುಗಲ್ಕೆ ವಿದ್ರುಮಾಂ
ಕುರದವೊಲೊಪ್ಪೆ ಚಂಚುಪುಟಮೊಯ್ಯನೆ ಬಂದುದು ಕನ್ಯಕಾಸಭಾಂ
ತರದೊಳಗೊಂದು ಶಾಡ್ವಲಿತ ಹರ್ಮ್ಯಮಣಿಪ್ರವರಾಂಶುಕಂ ಶುಕಂ        ೮೧
ವ|| ಅಂತು ಮಂದಗತಿಯಿಂ ಬರ್ಪರಗಿಳಿಯ ಮುಂದೆ
ವಿಕಸಿತ ನೀಲನೀರಜದಳಂಬೊಲಿರಲ್ ಗಱ ಚಂಚು ಚಾರುಚಂ
ಪಕಮುಕುಳಂಬೊಲೊಪ್ಪೆ ಚರಣಂ ನವಕೇಸರದೊಂದು ದೇಸಿಯಂ
ಪ್ರಕಟಿಸೆ ಪೂವಿನಿಂ ಸಮೆದ ಪಕ್ಕಿಯಿದೆಂಬಿನಮಾಗಳೊಂದು ಸಾ
ರಿಕೆ ಪರಿತಂದುದಗ್ಗಲಿಪ ತಾಪದೆ ಗದ್ಗದಕಂಠೆಯಾಗುತಂ          ೮೨
ವ|| ಅಂತು ಪರಿತಂದು ಕಾದಂಬರೀಪಾದಾಸನ್ನೆಯಾಗಿ
ಬೆಸನಕ್ಕಾಗರಮಾದಳೀಕಸೊಬಗಿಂ ಕೂರ್ತಂದದಿಂ ಮತ್ತೆ ಪ
ತ್ತಿಸಲೆಂದಾಟಿಸಿ ಬಂದಪಂ ಬಱದೆಯುಂ ಬೂತಾಟವಿನ್ನೇಕೆ ಮಾ
ಣಿಸು ಬನ್ನಕ್ಕೆಡೆಯಾದನೀ ವಿಹಗನಿಂ ನಿನ್ನಾಣೆ ನೀನಿನ್ನುಪೇ
ಕ್ಷಿಸಿದಂದೆನ್ನಯ ಜೀವಮಂ ಬಿಡದಿರೆಂ ಗಂಧರ್ವರಾಜಾತ್ಮಜೇ   ೮೩
ಮುಳುಗಿಹೋಗಿದ್ದೇನೆ. ಭಯದಿಂದ ಬಿದ್ದುಬಿಡುತ್ತೇನೆ. ದೊರೆಯೆ, ನೀನು ಬೇಗ ನನ್ನ ಕೈಯನ್ನು ಹಿಡಿದುಕೊ” ಎಂಬ ರೀತಿಯಿಂದ ಆಕೆಯು ವೀಳೆಯದಿಂದ ಕೂಡಿದ ತನ್ನ ಕೈಯನ್ನು ಚಂದ್ರಾಪೀಡನ ಕಡೆಗೆ ನೀಡಿದಳು. ವ|| ಆಗ ಯುದ್ಧದಲ್ಲಿ ಜಯಸಾಧನೆಗಾಗಿ ಉಪಯೋಗಿಸುವ ಆನೆಯ ಕುಂಭಸ್ಥಳವನ್ನು ತಟ್ಟುವುದರಿಂದ ಅಂಟಿಕೊಂಡಿರುವ ಚಂದ್ರನಿಂದ ಪ್ರಕಾಶಿಸುವಂತೆ ಬಿಳುಪುಮಿಶ್ರಿತವಾದ ಕೆಂಬಣ್ಣವನ್ನು ಹೊಂದಿರುವ ಉಗುರಿನ ಕಿರಣಗಳು ಮುನ್ನುಗ್ಗುವಂತೆ ಚಾಚಿಕೊಂಡಿರಲು, ಅವಳನ್ನು ಮುಟ್ಟಬೇಕೆಂಬ ಆಸೆಯಿಂದ ಪ್ರೀತಿಯನ್ನಿಟ್ಟಿರುವ ಪಂಚೇಂದ್ರಿಯಗಳೆ ಬೇರೆ ಬೇರೆ ಬೆರಳಿನ ರೂಪವನ್ನು ಪಡೆದಿವೆಯೊ ಎಂಬಂತಿರುವ ಬೆರಳುಗಳಿಂದ ಮನೋಹರವಾದ ತನ್ನ ಕರಕಮಲವನ್ನು ಚಂದ್ರಾಪೀಡನು ನೀಡಲಾಗಿ ೮೦. ಕಾದಂಬರಿಯು ತನ್ನ ಉಗುರಿನ ಕಾಂತಿಗಳು ಬಹಳಮಟ್ಟಿಗೆ ಮುಂದೆ ಮುಂದೆ ಚಾಚುತ್ತಿರಲಾಗಿ ಚಂದ್ರಾಪೀಡನ ಕೈ ಎಲ್ಲಿದೆಯೆಂದು ಹುಡುಕುತ್ತಿರುವಂತೆಯೂ, ಒಂದೇಸಮನೆ ಹೊರಡುತ್ತಿರುವ ಬೆವರೆ ಕೈನೀರಾಗಿರಲು ಮನ್ಮಥನು ನನ್ನನ್ನು ನಿನಗೆ ಕಾಣಿಕೆಯಾಗಿ. ಒಪ್ಪಿಸಿದ್ದಾನೆ, ಹಿಡಿದುಕೊ, ಇನ್ನು ನನ್ನ ಪ್ರಾಣವು ನಿನ್ನ ಕೈಯಲ್ಲಿದೆ ಎಂದು ಇರಿಸುವಂತೆಯೂ ನಡುಗುತ್ತಾ ಚಂದ್ರಾಪೀಡನಿಗೆ ವೀಳೆಯವನ್ನು ಕೊಟ್ಟಳು. ವ|| ಬಳಿಕ ಮಹಾಶ್ವೇತೆಗೂ ವೀಳೆಯವನ್ನು ಕೊಟ್ಟಳು. ಅಷ್ಟರಲ್ಲಿ ೮೧. ಕೊರಳಿನಲ್ಲಿ ಗುಂಡಾಗಿಸುತ್ತಿದಂತೆ ಮೂರುಗೆರೆಗಳು ಪ್ರಕಾಶಿಸುತ್ತಿರಲು, ನುಣುಪಾದ ಗರಿಗಳು ಪಚ್ಚೆಯ ಕಾಂತಿಯನ್ನು ಹೊಂದಿ ರಂಜಿಸುತ್ತಿರಲು, ಕೊಕ್ಕು ಹವಳದ ಮೊಳಕೆಯಂತೆ ಶೋಭಿಸುತ್ತಿರಲು, ಹಸಿರು ಹುಲ್ಲಿನಿಂದ ಕೂಡಿರುವ ಅರಮನೆಯ ಶ್ರೇಷ್ಠವಾದ ರತ್ನದಂತೆ ಕಾಂತಿಯುಳ್ಳ ಒಂದು ಗಿಳಿಯು ಕನ್ಯಕಾಂತಪುರದ ಸಭಾಂಗಣಕ್ಕೆ ಮೆಲ್ಲನೆ ಬಂದಿತು. ಟಿ. ಮೂಲದಲ್ಲಿ ಹರ್ಮ್ಯ ಎಂಬಲ್ಲಿ “ರಮ್ಯ” ಎಂದಿರಬಹುದು ವ|| ಹಾಗೆ ಮಂದಗತಿಯಿಂದ ಬರುತ್ತಿರುವ ಅರಗಿಳಿಯ ಮುಂದೆ ೮೨. ಅರಳಿದ ಕನ್ಮೆ ದಿಲೆಯ ಎಸಳಿನಂತೆ ಗರಿಯು ಇರಲಾಗಿ, ಕೊಕ್ಕು ಸುಂದರವಾದ ಸಂಪಿಗೆಯ ಮೊಗ್ಗಿನಂತೆ ಶೋಭಿಸಲು, ಕಾಲು ಹೊಸದಾಗಿ ಅರಳಿರುವ ವಕುಳಕುಸುಮದ ಚೆಲುವನ್ನು ಪ್ರಕಟಿಸುತ್ತಿರಲು ಹೂವುಗಳಿಂದ ಮಾಡಿದ ಹಕ್ಕಿಯೋ ಎಂಬಂತೆ ಶೋಭಿಸುವ ಒಂದು ಮೈನಾಹಕ್ಕಿಯು ಅತಿಶಯವಾದ ಸಂತಾಪದಿಂದ ಗದ್ಗದಕಂಠವುಳ್ಳವಳಾಗಿ ಆಗ ಅಲ್ಲಿಗೆ ಬಂದಿತು. ವ|| ಹಾಗೆ ಬಂದು ಕಾದಂಬರಿಯ ಪಾದಗಳೆಡೆಯನ್ನು ಸೇರಿ ೮೩. “ಗಂಧರ್ವರಾಜಕುಮಾರಿ, ಇವನು ಕೆಟ್ಟ ಚಾಳಿಗೆ ಮನೆಯಾದ ಸುಳ್ಳು ಒಲವಿನಿಂದ ನನ್ನನ್ನು ಪ್ರೀತಿಸಿರುವಂತೆ
ವ|| ಎಂದು ನುಡಿಯೆ ಕಾದಂಬರಿ ಮಂದಸ್ಮಿತವದನೆಯಪ್ಪುದುಮವಿದಿತ ವೃತ್ತಾಂತೆಯಪ್ಪ ಮಹಾಶ್ವೇತೆಯಿದೇತಱಂ ನುಡಿದಪ್ಪುದೆಂದು ಮದಲೇಖೆಯಂ ಬೆಸಗೊಳ್ವುz ಮಾಕೆಯಿಂತೆಂದಳ್
ಪರಿಹಾಸನೆಂಬುದಾಯಿ
ರ್ಪರಗಿಳಿ ಕಾಳಿಂದಿಯೆಂಬುದೀ ಸಾರಿಕೆಯಿಂ
ತೆರಡಕ್ಕಂ ಕಡುಕೂರ್ಮೆಯಿ
ನರಸಿಯೆ ತಾಂ ಮಾಡಿದಳ್ ವಿವಾಹೋತ್ಸವಮಂ      ೮೪
ವ|| ಅಂತು ಪರಸ್ಪರಾನುರಾಗಮನಪ್ಪುಕೆಯ್ದು ಸುಖದಿಂದಮಿರಲಿಂದು ಬೆಳಗಪ್ಪಾಗಳ್ ಕಾದಂಬರೀದೇವಿಯ ತಾಂಬೂಲಕರಂಕವಾಹಿನಿಯಪ್ಪ ತಮಾಲಿಕೆಯೊಡನೀ ಶುಕನೇಕಾಂತದೊಳೇ ನಾನುಮಂ ಗೞಪುತ್ತಿರ್ದುದಂ ಕೇಳ್ದು
ಒದವಿದ ಪುರುಡಿಂದಂ ನೋ
ಡದು ನುಡಿಯದು ಪೊರ್ದದೆನಿತು ಕಾಲ್ವಿಡಿದೊಡಮೊ
ಲ್ಲದು ಕಿನಿಸಿ ಕಡುಪಿನಿಂದಂ
ನದುಗಿದಪುದು ತಿಳಿಯದೆಂತುಮಾರ್ ತಿಳುಪಿದೊಡಂ ೮೫
ವ|| ಎಂಬುದುಮವಂ ಕೇಳ್ದು ನರೇಂದ್ರನಂದನಂ ಮಂದಸ್ಮಿತವದನನಾಗಿ
ಪರಿಹಾಸಕನೆಂದೆಂಬೊಂ
ದರಗಿಳಿ ಸೋಲ್ತರಸಿಯಡಪದಾಕೆಗೆ ಪಿರಿದುಂ
ವಿರಹದೆ ಬೆಂದಪುದೆಂಬುದು
ಪರೆದತ್ತೆಲ್ಲೆಡೆಯೊಳಂ ಪರಂಪರೆಯಿಂದಂ     ೮೬
ಪರಿಹರಿಸಿ ಕಳತ್ರಮನೀ
ಪರಿಹಾಸಂ ಲಜ್ಜೆಗೆಟ್ಟು ಮಾಣದೆ ಮತ್ತಂ
ಪರಿತರೆಯುಂ ಬಾರಿಸರೆನೆ
ಪಿರಿದುಂ ದೇವಿಯರುಪೇಕ್ಷೆಯಾಗಲೆವೇೞ್ಕುಂ ೮೭
ಲೋಲಂಗೀ ವಿಹಗಂಗೀ
ಬಾಲೆಯನೀ ಮುಗ್ಧೆಯಂ ವಿಚಾರಿಸದೆಯುಮಿಂ
ತಾಲೋಕಿಸದೆಯುಮೀವುದೆ
ಕಾಳಿಂದಿಗೆ ದೇವಿ ಕೂರರಾಗಲೆವೇೞ್ಕುಂ       ೮೮
ತೋರ್ಪಡಿಸುತ್ತಾ ನಾನು ಬೇಡವೆಂದರೂ ಬಿಡದೆ ನನ್ನನ್ನು ಸೇರಿಕೊಳ್ಳಬೇಕೆಂದು ಅಪೇಕ್ಷಿಸಿ ಬಂದಿದ್ದಾನೆ. ವ್ಯರ್ಥವಾದ ಬೂಟಾಟಿಕೆಯು ಇನ್ನೇಕೆ? ಇವನು ನನ್ನ ಹತ್ತಿರಕ್ಕೆ ಬರದಂತೆ ಮಾಡು. ಈ ಹಕ್ಕಿಯಿಂದ ಬಹಳ ಕಷ್ಟಕ್ಕೆ ಗುರಿಯಾಗಿಬಿಟ್ಟೆ. ನಿನ್ನಾಣೆ, ನೀನು ಇನ್ನು ಉದಾಸೀನಮಾಡಿದರೆ ನಾನು ಪ್ರಾಣವನ್ನು ಕಳೆದುಕೊಳ್ಳದೆ ಇರುವುದಿಲ್ಲ” ವ|| ಎಂದು ಹೇಳಲಾಗಿ ಕಾದಂಬರಿಯು ಮುಗುಳ್ನಗೆಯನ್ನು ಬೀರುತ್ತಿರಲು ಈ ಸಮಾಚಾರವೇನೆಂದು ತಿಳಿಯದೆ ಮಹಾಶ್ವೇತೆಯು ಈ ಸಾರಿಕೆಯು ಏಕೆ ಹೀಗೆ ಹೇಳುತ್ತಿದೆ? ಎಂದು ಮದಲೇಖೆಯನ್ನು ಕೇಳಲಾಗಿ ಆಕೆ ಹೀಗೆ ಹೇಳಿದಳು. ೮೪. “ಈ ಅರಗಿಳಿಯ ಹೆಸರು ಪರಿಹಾಸನೆಂದು. ಈ ಸಾರಿಕೆಯ ಹೆಸರು ಕಾಳಿಂದಿ. ನಮ್ಮ ರಾಜಕುಮಾರಿಯೇ ಇವೆರಡಕ್ಕೂ ಬಹಳ ಮಮತೆಯಿಂದ ವಿವಾಹೋತ್ಸವವನ್ನು ನೆರವೇರಿಸಿದಳು. ವ|| ಹಾಗೆ ಪರಸ್ಪರ ಪ್ರೀತಿಯನ್ನು ಪಡೆದು ಸುಖದಿಂದ ಇರುತ್ತಿರಲು ಇಂದು ಬೆಳಗ್ಗೆ ಕಾದಂಬರೀದೇವಿಯ ಸಂಚಿಯವಳಾದ ತಮಾಲಿಕೆಯೆಂಬುವಳೊಡನೆ ಈ ಗಿಳಿಯು ಏಕಾಂತದಲ್ಲಿ ಏನನ್ನೋ ಹರಟುತ್ತಿದ್ದುದನ್ನು ಕೇಳಿ ೮೫. ಹೊಟ್ಟೆಕಿಚ್ಚುಂಟಾಗಲು ಆ ಗಿಳಿಯನ್ನು ನೋಡುವುದಿಲ್ಲ! ಮಾತಾಡಿಸುವುದಿಲ್ಲ! ಹತ್ತಿರಕ್ಕೆ ಹೋಗುವುದಿಲ್ಲ! ಕಾಲು ಹಿಡಿದರೂ ಒಪ್ಪುವುದಿಲ್ಲ! ಕೋಪಿಸಿಕೊಂಡು ಹಟದಿಂದ ಮುಖ ತಿರುಗಿಸುತ್ತದೆ! ಯಾರು ಎಷ್ಟು ಸಮಾಧಾನವನ್ನು ಹೇಳಿದರೂ ಪ್ರಸನ್ನವಾಗುವುದಿಲ್ಲ ವ|| ಎಂದು ಹೇಳಿದ ಮಾತುಗಳನ್ನು ಕೇಳಿ ರಾಜಪುತ್ರನು ಮಂದಹಾಸದಿಂದ ಕೂಡಿದ ಮುಖವುಳ್ಳವನಾಗಿ ೮೬. “ಪರಿಹಾಸಕನೆಂಬ ಒಂದು ಅರಗಿಳಿಯು ಕಾದಂಬರೀದೇವಿಯ ಸಂಚಿಯ ಊಳಿಗದವಳನ್ನು ಮೋಹಿಸಿ ಮಿಗಿಲಾದ ವಿರಹವ್ಯಥೆಯಿಂದ ಬೆಂದುಹೋಗುತ್ತಿದೆ ಎಂಬ ಸಂಗತಿಯು ಕರ್ಣಪರಂಪರೆಯಿಂದ ಎಲ್ಲಾ ಕಡೆಯಲ್ಲೂ ಹರಡಿಕೊಂಡಿದೆ. ೮೭. ಈ ಪರಿಹಾಸಕನು ನಾಚಿಕೆಯಿಲ್ಲದೆ ತನ್ನ ಹೆಂಡತಿಯನ್ನು ಮೊದಲು ಬಿಟ್ಟು, ಈಗ ಮತ್ತೆ ಬಿಡದೆ ಇಲ್ಲಿಗೆ ಬರಲಾಗಿ ಅವನನ್ನು ತಡೆಯುವುದಿಲ್ಲವೆಂದರೆ ಆಗ ಕಾದಂಬರೀದೇವಿಯರಿಗೆ ಬಹಳ ಉದಾಸೀನವುಂಟಾಗಿರಬೇಕು.
೮೮. ಚಪಲಸ್ವಭಾವದ ಈ ಹಕ್ಕಿಗೆ ಎಳೆಯವಯಸ್ಸಿನ, ಏನೂ ತಿಳಿಯದ ಕಾಳಿಂದಿಯನ್ನು ವಿಚಾರಮಾಡದೆ ಹಿಂದುಮುಂದು

89-105/

ಕಾದಂಬರಿಯ ಪ್ರಥಮ ಸಂದರ್ಶನ [89 to 105]
ಸವತಿಯರೆಂಬರಲ್ತೆ ಮುಳಿಸಿಂಗುರು ಕಾರಣಮಿನ್ನವಪ್ಪ ಬ
ನ್ನವನವರಾರೊ ಸೈರಿಸುವರಿನ್ನೆವರಂ ಪೆಱತಾದೊಡಾಗಳೇ
ತವೆ ಜವದಿಂದೆ ಕಿಚ್ಚುವೊಗಲಣ್ಮದೆ ನಂಜುದಿನಲ್ಕೊಡರ್ಚದಿ
ರ್ಕುವೆ ಪೆಱತೇನೊ ಭಾವಿಸುವೊಡಿಂತಿದಱಂ ಪಿರಿದಪ್ಪ ಲಾಘವಂ          ೮೯
ವ|| ಅಂತುಮಲ್ಲದೆಯುಂ
ಇಂತಪ್ಪಪರಾಧಂಗೆ
ಯ್ದುಂ ತಾನಲ್ಲದವೊಲೆಸೆವುದೀ ಶುಕನೊಳ್ ಮ
ತ್ತಂ ತೊಡರ್ದು ನಿಂದುದಪ್ಪೊಡಿ
ದಂ ತೊಯದೆ ನಿಲಿಸಲಕ್ಕುಮೇ ಸಾರಿಕೆಯಂ             ೯೦
ವ|| ಎಂದು ನುಡಿಯೆ ಪರಿಹಾಸನರಸನ ಮೊಗಮಂ ನೋಡಿ
ಒಳರ್ದೊಡೆ ಪರಿಹಾಸದ ನುಡಿ
ಗಳಿವೆಂಬುದನಱವಳಲ್ತೆ ಸಾರಿಕೆ ಬಲ್ಲಳ್
ಮುಳಿವ ತಿಳಿವೆಡೆಯುಮಂ ಮೇ
ಣೊಳಗಾಗಳ್ ವಕ್ರಭಣಿತಿಗಳ್ಗವನಿಪತೀ         ೯೧
ವ|| ಎಂದು ನುಡಿವುತ್ತಿರ್ಪನ್ನೆಗಮೊರ್ವಂ ಕಂಚುಕಿ ಬಂದು ಗಂಧರ್ವರಾಜನುಂ ಮದಿರಾಮಹಾದೇವಿಯುಂ ನಿಮ್ಮಂ ನೋಡಲುತ್ಕಂಠಿತರಾಗಿ ಕರೆಯಲಟ್ಟಿದರೆಂಬುದುಂ ಮಹಾಶ್ವೇತೆ ಪೋಗಲುದ್ಯೋಗಂಗೆಯ್ದರಸಂಗಿಕ್ಕೆ ದಾಣಮಾವುದೆಂದು ಕಾದಂಬರಿಯಂ ಬೆಸಗೊಳ್ವುದು ಮಾಕೆಯಿಂತೆಂದಳ್
ಮೊದಲೀಯರಸನನಾಂ ಕಾ
ಣ್ಬುದುಮೆನ್ನಯ ತನುವುಮೆನ್ನದಲ್ತೆನೆ ಮನೆಯಾ
ರದು ನೃಪತಿಗೆಲ್ಲಿ ಬಗೆ ಬ
ರ್ಪುದಾವೆಡೆ ಭವನ್ಮನೋಜ್ಞಮಲ್ಲಿಯೆ ನಿಲಿಸಿಂ            ೯೨
ವ|| ಎಂಬುದುಂ ಮಹಾಶ್ವೇತೆ ನಿಜಪ್ರಾಸಾದಸಮೀಪವರ್ತಿಯಪ್ಪ ಪ್ರಮದವನ ಕೇಳೀಶೈಲದ ರತ್ನಭವನದೊಳ ರಸನಿರ್ಕೆಂದು ಪೇೞ್ದು ಚೈತ್ರರಥನಂ ಕಾಣಲ್ಕೆ ಪೋದಳಿತ್ತಲಾ ಕಾಂತೆಯ ಪಿಂತನೆ ಚಂದ್ರಾಪೀಡಂ ವಿನೋದಾರ್ಥಂ ಕಾದಂಬರಿಯ ಬೆಸದಿಂ ಪ್ರತೀಹಾರ ಪ್ರೇಷಿತೆಯರಪ್ಪ ವೀಣಾವೇಣುವಾದ್ಯನಿಪುಣೆಯರುಂ ಗೀತಕಲಾಕುಶಲೆಯರುಂ ದುರೋದರ ಕ್ರೀಡಾರಾಗಿಣಿಯರುಂ ಚಿತ್ರಕರ್ಮಚತುರೆಯರುಂ
ನೋಡದೆ ಕೊಡಬಹುದೆ? ಕಾಳಿಂದಿಯ ಬಗ್ಗೆ ಕಾದಂಬರೀದೇವಿಯು ಪ್ರೀತಿಯಿಲ್ಲದವಳೇ ಆಗಿರಬೇಕು. ೮೯. ಸವತಿಯರೆಂಬವರು ಹೆಂಗಸರಿಗೆ ಕೋಪಕ್ಕೆ ಮುಖ್ಯ ಕಾರಣರು. ಇಂತಹ ಅವಮಾನವನ್ನು ಇದುವರೆಗೂ ಯಾರು ಸಹಿಸಿಕೊಳ್ಳುತ್ತಾರೆ ಬೇರೆ ಪಕ್ಷಿಯಾಗಿದ್ದರೆ ಬಹಳ ಬೇಗನೆ ಅಗ್ನಿಪ್ರವೇಶ ಮಾಡಲು ಹೊರಡುತ್ತಿರಲಿಲ್ಲವೆ? ವಿಷಪಾನ ಮಾಡುವುದಕ್ಕೆ ಪ್ರಯತ್ನಮಾಡುತ್ತಿರಲಿಲ್ಲವೆ? ವಿಚಾರ ಮಾಡಿದರೆ ಹೆಂಗಸರಿಗೆ ಇದಕ್ಕಿಂತಲೂ ಮಿಗಿಲಾದ ಅಗೌರವಕ್ಕೆ ಕಾರಣವು ಬೇರೆ ಏನಿದೆ? ವ|| ಅದಲ್ಲದೆ ೯೦. ಇಂತಹ ಗುರುತರವಾದ ತಪ್ಪನ್ನು ಮಾಡಿದರೂ ಈ ಗಿಳಿಯು ತಾನು ಅಪರಾಯೇ ಅಲ್ಲವೆಂಬಂತೆ ವರ್ತಿಸುತ್ತಿದೆ. ಇಂತಹ ಗಿಳಿಯಲ್ಲಿ ತಿರುಗಿ ಸೇರಿಕೊಂಡುಬಿಟ್ಟರೆ ಆ ಸಾರಿಕೆಯನ್ನು ದೇವಿಯು ತ್ಯಜಿಸದೆ ಇಟ್ಟುಕೊಳ್ಳುವುದು ಸರಿಯೆ?” ವ|| ಎಂದು ಹೇಳಲಾಗಿ ಪರಿಹಾಸಕನು ಚಂದ್ರಾಪೀಡನ ಮುಖವನ್ನು ನೋಡಿ ೯೧. “ಎಲೈ ರಾಜನೆ, ಹರಟಿದರೆ ಇವು ಹಾಸ್ಯದ ಮಾತುಗಳೆಂದು ಈ ಸಾರಿಕೆಯು ತಿಳಿದುಕೊಳ್ಳುತ್ತಾಳೆ. ಕೋಪಿಸಿಕೊಳ್ಳುವ ಹಾಗೂ ಪ್ರಸನ್ನಳಾಗುವ ವಿಷಯ, ಕಾಲ, ದೇಶಗಳನ್ನು ಇವಳೂ ಚೆನ್ನಾಗಿ ತಿಳಿದಿದ್ದಾಳೆ. ಹಾಗೆಯೆ ನಿನ್ನ ಕೊಂಕುನುಡಿಗಳಿಗೆ ಇವಳು ಮಾರುಹೋಗುವವಳಲ್ಲ.” ವ|| ಹೀಗೆ ಹೇಳುತ್ತಿರುವಷ್ಟರಲ್ಲಿ ಒಬ್ಬ ಕಂಚುಕಿಯು ಬಂದು ಗಂಧರ್ವರಾಜನೂ ಮದಿರಾದೇವಿಯರೂ ನಿಮ್ಮನ್ನು ನೋಡಲು ಅಪೇಕ್ಷೆಯುಳ್ಳವರಾಗಿ ಹೇಳಿಕಳುಹಿಸಿದ್ದಾರೆ ಎಂದು ಅರಿಕೆ ಮಾಡಲಾಗಿ ಮಹಾಶ್ವೇತೆಯು ಹೋಗಲು ಪ್ರಯತ್ನಿಸಿ ಈ ಚಂದ್ರಾಪೀಡನಿಗೆ ಎಲ್ಲಿ ಬಿಡಾರವೆಂದು ಕಾದಂಬರಿಯನ್ನು ಕೇಳಲಾಗಿ ಅವಳು ಹೀಗೆ ಹೇಳಿದಳು.
೯೨. ನಾನು ಮಹಾರಾಜನನ್ನು ನೋಡಿದಾರಭ್ಯ ನನ್ನ ದೇಹವೂ ನನ್ನದಲ್ಲ ಎಂದಾಗಿದೆ. ಹೀಗಿರಲು ಈ ಮನೆ ಯಾರದು? ಆ ಅರಸನಿಗೆ ಎಲ್ಲಿ ಇಷ್ಟವೋ ಅಥವಾ ನಿಮಗೆ ಎಲ್ಲಿ ಚೆನ್ನಾಗಿ ಕಾಣುತ್ತದೆಯೊ ಅಲ್ಲೇ ಇರುವಂತೆ ಮಾಡಿ ವ|| ಎಂದು ಹೇಳಲಾಗಿ ಮಹಾಶ್ವೇತೆಯು ನಿನ್ನ ಮಹಲಿನ ಹತ್ತಿರದಲ್ಲಿರುವ ಉದ್ಯಾನವನದಲ್ಲಿ ಕ್ರೀಡಾಪರ್ವತದ ಮಣಿಗೃಹದಲ್ಲಿ ಅರಸನು ಇರಲೆಂದು ಹೇಳಿ
ಸುಭಾಷಿತಪಠಣಪರಿಣತೆಯರುಂ ಎನಿಸಿದ ಕನ್ನಿಕೆಯರೊಡನೆ ಕೇಯೂರಕೋಪದಿಶ್ಯಮಾನಮಾರ್ಗನಾಗಿ ಕೇಳೀಶೈಲಮಣಿಯಮಯಭವನಕ್ಕೆ ಬಿಜಯಂಗೆಯ್ದನನ್ನೆಗಮಿತ್ತಲ್ ಗಂಧರ್ವರಾಜಪುತ್ರಿ ವಿಸರ್ಜಿತ ಸಕಲ ಸಖೀಜನೆಯುಂ ಪರಿಮಿತ ಪರಿಚಾರಿಕಾನುಗಮ್ಯಮಾನೆಯುಮಾಗಿ ತನ್ನ ಕನ್ನೆಮಾಡಮನೇಱ ಶಯ್ಯಾತಳದೊಳ್ ಮೆಯ್ಯನಿಕ್ಕಿ ತನ್ನಂ ತಾನಱಯದಲೆ ಚಪಲೆ ನೀನಿದಾವ ಕಜ್ಜುಕುಜ್ಜುಗಂಗೆಯ್ದೆಯೆಂದು ಲಜ್ಜೆಯಿಂ ತರ್ಜಿತೆಯಾದಂತೆಯುಂ ಗಂಧರ್ವರಾಜನಂದನೆ ನಿನಗಿದಾವ ಯುಕ್ತಮೆಂದು ವಿನಯಮೆ ತನ್ನನುಪಾಲಂನಂಗೆಯ್ವಂತೆಯುಂ ಬಾಲೆ ನಿನ್ನ ಬಾಲಭಾವಮೆತ್ತವೋದುದೆಂದು ಮುಗ್ಧತೆಯೆ ತನ್ನಂ ಹಾಸ್ಯಂಮಾಡಿದಂತೆಯುಂ ಕುಲಕನ್ನೆಯರ್ಗಿದನ್ನೆಯಮೆಂದು ಮಹತ್ವಮೆ ಗರ್ಹಿಪಂತೆಯುಂ ದುರ್ವಿನೀತೆ ವಿನಯಂಗೆಟ್ಟೆಯೆಂದಾಚಾರಮೆ ತನ್ನಂ ಜಡಿವಂತೆಯುಂ ಮೂಢೆ ಮದನನಿಂ ಲಘುವಾದೆಯೆಂದಾಭಿಜಾತ್ಯಮೆ ತನ್ನನನುಶಾಸಿಪಂತೆಯುಂ ನಿನಗೆ ತರಳತೆಯಿದೆತ್ತಣಿಂ ಬಂದುದೆಂದು ಧೈರ್ಯಮೆ ಕ್ಕರಿಸುವಂತೆಯುಂ ಅತಿಲಜ್ಜಿತೆಯಾಗಿ ತನ್ನೊಳಿಂತೆಂದಳ್
ಮನಮಱಗುಂ ನರೇಂದ್ರಸುತನೆಂದಿನಿಸಳ್ಕೆನೆ ಸುತ್ತಲುಂ ಸಖೀ
ಜನಮಿರೆಯುಂ ವಿಚಾರಿಸೆನೆ ದುಖದೊಳಕ್ಕನಿರಲ್ಕೆ ಲಜ್ಜೆಗಾ
ಯೆನೆ ಗುರುಗಳ್ಗೆ ಬೆಳ್ಕ ನೆ ಚೇಟಕಿಯರ್ ನೆರೆದಿರ್ದರೆಂಬಿದಂ
ನೆನೆಯೆನೆ ಕೆಟ್ಟೆನೇನನಿರದಿಂತುಟು ವಿಭ್ರಮದಿಂದೊಡರ್ಚಿದೆಂ   ೯೩
ಕಿಱುಗೂಸುಗಳುಂ ಮೊದಲಾ
ಗಱದಪರೆನೆ ಮದನಹತಕನಿಂದಂ ನೆ ಮು
ನ್ನುಱವೋದಕ್ಕಂ ತಾಂ ಪೇ
ೞಱಯಳೆ ಮುನ್ನಮೆ ಮದೀಯ ಧೈರ್ಯಚ್ಯುತಿಯಂ    ೯೪
ಏನೆಂಬರೊ ತಾಯ್ತಂದೆಯ
ರೇನಂ ಗಂಧರ್ವಲೋಕಮೆಂಗುಮೊ ಕೇಳ್ದಿಂ
ತೇನೆಂಬೆನದೇಗೆಯ್ದಪೆ
ನೇ ನೆವದಿಂ ಮಱಸಿದಪ್ಪೆನೆನ್ನಯ ತಪ್ಪಂ      ೯೫
ಚಿತ್ರರಥನನ್ನು ಕಾಣಲು ಹೊರಟುಹೋದಳು. ಇತ್ತ ಅವಳು ಹೋದ ಮೇಲೆ ಚಂದ್ರಾಪೀಡನು ಕಾದಂಬರಿಯ ಅಪ್ಪಣೆಯಂತೆ ತನ್ನ ವಿನೋದಕ್ಕಾಗಿ ದ್ವಾರಪಾಲಕನಿಂದ ಕಳುಹಿಸಲ್ಪಟ್ಟ ವೀಣೆ ಕೊಳಲು ವಾದ್ಯಗಳಲ್ಲಿ ನಿಪುಣೆಯರಾದ, ಸಂಗೀತಕಲೆಯಲ್ಲಿ ಕುಶಲೆಯರಾದ, ಜೂಜಾಟದಲ್ಲಿ ಅಭಿರುಚಿಯುಳ್ಳ, ಚಿತ್ರರಚನೆಯಲ್ಲಿ ಚತುರೆಯರಾದ, ಸುಭಾಷಿತಗಳನ್ನು (ಚಾಟು ಶ್ಲೋಕ) ಹೇಳುವುದರಲ್ಲಿ ಪರಿಣತೆಯರೆನಿಸಿದ ಕನ್ನೆಯರೊಡನೆ ಕೇಯೂರಕನು ದಾರಿ ತೋರಿಸುತ್ತಿರಲು, ಕ್ರೀಡಾಪರ್ವತದ ಮಣಿಖಚಿತ ಮಂದಿರಕ್ಕೆ ಬಿಜಯ ಮಾಡಿದನು. ಈ ಕಡೆ ಕಾದಂಬರಿಯು ತನ್ನ ಗೆಳತಿಯರನ್ನೆಲ್ಲ ಕಳುಹಿಸಿ ಕೆಲವಾರು ಮಂದಿ ಪರಿಚಾರಿಕೆಯರಿಂದ ಮಾತ್ರ ಕೂಡಿಕೊಂಡು ತನ್ನ ಅಂತಪುರದ ಮಹಡಿಯನ್ನು ಹತ್ತಿ ಹಾಸಿಗೆಯಲ್ಲಿ ಮೈಯನ್ನು ಈಡಾಡಿ, ತನ್ನನ್ನು ತಾನೆ ತಿಳಿದುಕೊಳ್ಳಲಾರದೆ ‘ಎಲೈ ಚಂಚಲಬುದ್ಧಿಯವಳೆ, ನೀನು ಇದಾವ ಕೆಲಸವನ್ನು ಮಾಡಲು ಹೊರಟಿದ್ದೀಯೆ?’ ಎಂದು ನಾಚಿಕೆಯಿಂದ ಕ್ಕರಿಸಲ್ಪಟ್ಟಂತೆಯೂ, ‘ಗಂಧರ್ವರಾಜಪುತ್ರಿ, ಇದು ನಿನಗೆ ಸರಿಯೆ?’ ಎಂದು ವಿನಯಗುಣವೇ ತನ್ನನ್ನು ತೆಗಳುತ್ತಿರುವಂತೆಯೂ, ‘ಎಳೆಯಳೆ, ನಿನ್ನ ಎಳೆತನವು ಎಲ್ಲಿ ಹೋಯಿತೆಂದು’ ಮೊದ್ದುತನವು ತನ್ನನ್ನು ಹಾಸ್ಯಮಾಡುತ್ತಿರುವಂತೆಯೂ, ಸತ್ಕುಲದಲ್ಲಿ ಹುಟ್ಟಿದ ಹುಡುಗಿಯರಿಗೆ ಇದು ನ್ಯಾಯವಲ್ಲವೆಂದು ದೊಡ್ಡತನವು ನಿಂದಿಸುತ್ತಿರುವಂತೆಯೂ, ‘ಕೆಟ್ಟ ನಡತೆಯವಳೆ, ಶಿಷ್ಟಾಚಾರವನ್ನು ಬಿಟ್ಟುಬಿಟ್ಟೆಯಲ್ಲ!’ ಎಂದು ಆಚಾರವೇ ತನ್ನನ್ನು ಗದರಿಸುವಂತೆಯೂ, ‘ಎಲೈ ದಡ್ಡೆ, ಮನ್ಮಥನಿಂದ ಕೆಳಮಟ್ಟಕ್ಕೆ ಇಳಿಸಲ್ಪಟ್ಟೆಯಲ್ಲ!’ ಎಂದು ಕುಲೀನತೆಯೆ ತನಗೆ ಉಪದೇಶ ಮಾಡುವಂತೆಯೂ, ‘ನಿನಗೆ ಈ ಚಂಚಲಬುದ್ಧಿಯು ಎಲ್ಲಿಂದ ಬಂತು?’ ಎಂದು ಧೈರ್ಯವೇ ಕ್ಕರಿಸುವಂತೆಯೂ, ಭಾವಿಸಿ ಬಹಳವಾಗಿ ನಾಚಿಕೆಪಟ್ಟು ತನ್ನಲ್ಲಿ ಹೀಗೆ ಆಲೋಚಿಸಿದಳು. ೯೩. “ರಾಜಕುಮಾರನು ನನ್ನ ಮನಸ್ಸನ್ನು ತಿಳಿದುಕೊಂಡುಬಿಡುತ್ತಾನೆ” ಎಂದು ನಾನು ಸ್ವಲ್ಪವೂ ಹೆದರಲಿಲ್ಲವಲ್ಲ! ಸುತ್ತಲೂ ಗೆಳತಿಯರಿದ್ದಾರೆಂದು ಆಲೋಚಿಸಲೇ ಇಲ್ಲವಲ್ಲ! ಅಕ್ಕನು ಇಷ್ಟು ದುಖದಲ್ಲಿ ಮುಳುಗಿರುವಾಗ ನಾನು ಹೀಗಾಡಬಾರದೆಂದು ನಾಚಿಕೆಯನ್ನೂ ಉಳಿಸಿಕೊಳ್ಳಲಿಲ್ಲವಲ್ಲ! ತಂದೆ ತಾಯಿಗಳಿಗೆ ಭಯಪಡಲಿಲ್ಲವಲ್ಲ. ಸೇವಕಿಯರು ನೆರೆದಿದ್ದಾರೆ ಎಂಬುದನ್ನು ಆಲೋಚಿಸಲಿಲ್ಲವಲ್ಲ! ಅಯ್ಯೊ ಕೆಟ್ಟೆ! ಸುಮ್ಮನಿರದೆ ಬುದ್ಧಿಭ್ರಮಣೆಯಿಂದ ಹೀಗೆ ನಾನು ಏನು ಮಾಡಿಬಿಟ್ಟೆ! ೯೪. ನಾನು ಹೀಗೆ ಧೈರ್ಯಗೆಟ್ಟು ಮಾಡಿದ್ದನ್ನು ಚಿಕ್ಕಮಕ್ಕಳೇ ಮೊದಲಾಗಿ ಎಲ್ಲರೂ ತಿಳಿದುಕೊಳ್ಳುತ್ತಾರೆಂದಮೇಲೆ ಮೊದಲು ನಿಜವಾದ ಮನ್ಮಥನಿಂದ ಕಷ್ಟವನ್ನು ಅನುಭವಿಸುತ್ತಿರುವ ಅಕ್ಕನು ತಿಳಿದುಕೊಳ್ಳದೆ ಇರುತ್ತಾಳೆಯೆ? ೯೫. ಇದನ್ನು ಕೇಳಿ
ತನುವಂ ತೆಯ್ದಪ್ಪಳಕ್ಕಂ ಬ್ರತದೊಳೆನುತೆ ಕನ್ಯಾಬ್ರತಕ್ಕಂತೆ ಪೂಣ್ದಿ
ರ್ದೆನದಂ ಕೇಳ್ದಿರ್ದರಂತೆನ್ನಯ ಕೆಳದಿಯರಾ ಮಾರ್ಗದಿಂದಂತೆ ಕೇಯೂ
ರನ ಕೆಯ್ಯೊಳ್ ಮುಂ ಮಹಾಶ್ವೇತೆಗೆ ಮಿಗೆ ನುಡಿದಾನಟ್ಟಿಯುಂ ಮತ್ತಿದೇನೆಂ
ಬೆನೊ ಬಂದತ್ತೆತ್ತಣಿಂದೆಂದಱಯೆನೆನಗೆ ಮತ್ಪಾಪದಿಂ ವಿಪ್ರಲಂಭಂ        ೯೬
ಪೆಱತಂತಿರ್ಕೆಂದುಂ ಕೇ
ಳ್ದಱಯೆಂ ಕಂಡಱಯೆನರಸನೆಂದಾರೆಂದಾ
ನಱಯೆಂ ನಾಣ್ಗೆಡುವಿನಮೀ
ತೆಱದಿಂದೆನ್ನಂ ವಿಡಂಬಿಸಲ್ಕೊಡರಿಕುಮೇ     ೯೭
ಮನಿಸಿಂ ಮನ್ಮಥನೆಸ್ತ್ರಪಂಜರದೊಳಿಟ್ಟೆನ್ನಂ ನೃಪಂಗೊಪ್ಪುಗೊ
ಟ್ಟನೊ ತದ್ದರ್ಶನಮಾತ್ರದಿಂ ಗುಣಪಣಕ್ಕಾನಾವಗಂ ಮಾಱುವೋ
ದೆನೊ ರಾಗೋದಯಮೆನ್ನನೋವದೆಳದೊಯ್ದೋಂ ತೊಳ್ತುಗೊಟ್ಟಿತ್ತೋ ಭೋಂ
ಕೆನಲೆನ್ನಿಂದ್ರಿಯಸಂಕುಲಂ ಪಿಡಿದುತಂದೇಂ ಕಟ್ಟಿ ಮುಂದುಟ್ಟುದೋ        ೯೮
ನೋಡಿದನಿತಱ ಳೆ ಚಂದ್ರಾ
ಪೀಡಂ ಸಂತಾಪದೊದವನೆನಗಿಂತೀಗಳ್
ಮಾಡಿದನಾತನ ದೆಸೆಯಂ
ನೋಡಲ್ಕಂಜುವೆನೆನುತ್ತೆ ಚಿಂತಿಸುವಿನೆಗಂ    ೯೯
ವ|| ನೀನಿಂತು ಪುಸಿಸೈರಣೆಯನೊಡರ್ಚುವೊಡಿಂ ಪೋದಪೆನೆಂದಂತರ್ಗತನಪ್ಪ ಚಂದ್ರಾಪೀಡನಿಂ ಪರಿಹಸಿತೆಯಾದಂತೆಯುಂ ಆತನಂ ಪ್ರಕ್ಷಾಳಿತಲೋಚನೆಯಾಗಿ ಮಗುೞೆ ನೋಡಿ ಕೃತಾರ್ಥೆಯಾಗೆಂದು ಬಾಷ್ಪದಿಂದಭಿಹಿತೆಯಾದಂತೆಯುಂ ನಿನ್ನ ಪ್ರಕ್ಷಾಳಿತಲೋಚನೆಯಾಗಿ ಮಗುೞೆ ನೋಡಿ ಕೃತಾರ್ಥೆಯಾಗೆಂದು ಬಾಷ್ಪದಿಂದಭಿಹಿತೆಯಾದಂತೆಯುಂ ನಿನ್ನ ಧೈರ್ಯಾವಲೇಪಮು ಪ್ರಾಣಂಬೆರಸು ತೆಗೆಯದೆ ಮಾಣೆನೆಂದು ಮನೋಭವನಿಂ ನಿರ್ಭರ್ತ್ಸಿತೆಯಾದಂತೆಯುಂ ಯುವರಾಜಾಭಿಮುಖ ಹೃದಯೆಯಾಗಿ ಮನಂಗೊಟ್ಟತಿ ಪ್ರೇಮವಶದಿನಸ್ವತಂತ್ರೀಕೃತೆಯುಂ ಪರವಶೀಭೂತೆಯುಮೆನಿಸಿ ಭೋಂಕನೆೞ್ದು ಮಣಿಮಯಗವಾಕ್ಷನಿಕ್ಷಿಪ್ತಮುಖಿಯಾಗಿ ನೃಪರೂಪ ಚಂದ್ರನಿರ್ದ ಕೇಳೀಪರ್ವತಮನೆ ನೋಡುತಿರ್ದು
ನನ್ನ ತಾಯಿ ತಂದೆಗಳು ಏನನ್ನು ಹೇಳುತ್ತಾರೊ? ಗಂಧರ್ವಲೋಕವು ಏನು ಹೇಳುತ್ತದೆಯೊ? ನಾನು ಏನು ಹೇಳಲಿ? ಏನು ಮಾಡಲಿ? ಯಾವ ನೆಪವನ್ನು ಹೇಳಿ ನನ್ನ ತಪ್ಪನ್ನು ಮರೆಮಾಚಲಿ? ೯೬. ನನ್ನ ಅಕ್ಕ ಮಹಾಶ್ವೇತೆ ಈ ಕಾಮನ ದೆಸೆಯಿಂದ ವ್ರತವನ್ನು ಹಿಡಿದು ತನ್ನ ದೇಹವನ್ನು ದಂಡಿಸುತ್ತಿದ್ದಾಳೆ. ಆದ್ದರಿಂದ ನಾನೂ ಮದುವೆ ಮಾಡಿಕೊಳ್ಳದೆ ಬ್ರಹ್ಮಚಾರಿಣಿಯಾಗಿಯೇ ಇರುತ್ತೇನೆ ಎಂದು ಪ್ರತಿಜ್ಞೆಮಾಡಿದ್ದೇನೆ. ಅದನ್ನು ನನ್ನ ಗೆಳತಿಯರೆಲ್ಲ ಕೇಳಿದ್ದರು. ಅದೇ ರೀತಿಯಿಂದ ಕೇಯೂರಕನ ಕೈಯಲ್ಲಿ ಮೊದಲು ಮಹಾಶ್ವೇತೆಗೆ ಹೇಳಿಕಳುಹಿಸಿದ್ದೆನು. ಮತ್ತೆ ಈಗ ಏನು ಹೇಳಲಿ. ಈ ವಿರಹವೇದನೆಯು ಪಾಪವಿಶೇಷದಿಂದ ನನಗೆ ಎಲ್ಲಿಂದ ಬಂತು? ಎಂಬುದು ಗೊತ್ತಾಗುವುದಿಲ್ಲ ೯೭. ಉಳಿದಿದ್ದೆಲ್ಲ ಹಾಗಿರಲಿ. ಇವನನ್ನು ಯಾವಾಗಲೂ ಕೇಳರಿಯೆನು ಮತ್ತು ಕಂಡರಿಯೆನು, ಈ ದೊರೆಯು ಯಾರೆಂದು ನನಗೆ ಗೊತ್ತೇ ಇಲ್ಲ. ಹೀಗೆ ಇವನು ನನ್ನನ್ನು ನಾಚಿಕೆಗೆಡುವಂತೆ ಮಾಡಿ ಅಪಹಾಸ್ಯಕ್ಕೀಡುಮಾಡಲು ಪ್ರಯತ್ನಿಸಬಹುದೆ? ೯೮. ಮನ್ಮಥನು ನನ್ನ ಮೇಲಿನ ಕೋಪದಿಂದ ಶರಪಂಜರದಲ್ಲಿ ನನ್ನನ್ನು ಕೂಡಿ ಈ ರಾಜನಿಗೆ ಕಾಣಿಕೆಯಾಗಿ ಒಪ್ಪಿಸಿದನೋ ಅಥವಾ ಅವನನ್ನು ನೋಡಿದ ಕೂಡಲೆ ಅವನ ಸೌಂದರ್ಯಾದಿ ಗುಣಗಳೆಂಬ ಹಣಕ್ಕೆ ನಾನು ಶಾಶ್ವತವಾಗಿ ಮಾರಿಕೊಂಡೆನೊ? ಅಥವಾ ಅನುರಾಗವು ನನ್ನನ್ನು ಎಳೆದೊಯ್ದು ಅವನಿಗೆ ದಾಸಿಯನ್ನಾಗಿ ಮಾಡಿಬಿಟ್ಟಿತೋ? ತಟ್ಟನೆ ನನ್ನನ್ನು ಇಂದ್ರಿಯಗಳು ಹಿಡಿದುತಂದು ಕಟ್ಟಿ ಅವನ ಮುಂದೆ ಇರಿಸಿಬಿಟ್ಟುವೋ? ೯೯. ಈ ಚಂದ್ರಾಪೀಡನು ನೋಡಿದ ಮಾತ್ರದಿಂದಲೆ ನನಗೆ ಈಗ ಹೀಗೆ ಸಂತಾಪವುಂಟಾಗುವಂತೆ ಮಾಡಿದ್ದಾನೆ. ಆದ್ದರಿಂದ ಅವನಿಂದ ದಿಕ್ಕನ್ನೂ ನೋಡುವುದಕ್ಕೆ ಹೆದರಿಕೆಯಾಗುತ್ತದೆ” ಎಂದು ಚಿಂತಿಸುತ್ತಿದ್ದಳು. ವ|| ನೀನು ಹೀಗೆ ಸುಳ್ಳು ಸಮಾಧಾನವನ್ನು ಮಾಡಿಕೊಳ್ಳುವುದಾದರೆ ನಾನಿನ್ನು ಇಲ್ಲಿ ಇರುವುದಿಲ್ಲ, ಹೊರಟುಹೋಗುತ್ತೇನೆ ಎಂದು ಅಂತರಂಗದಲ್ಲಿರುವ ಚಂದ್ರಾಪೀಡನಿಂದ ಹಾಸ್ಯ ಮಾಡಲ್ಪಟ್ಟವಳಂತೆಯೂ, ಅವನನ್ನು ಕಣ್ಣು ತೊಳೆದುಕೊಂಡು ಮತ್ತೆ ನೋಡಿ ಧನ್ಯಳಾಗು ಎಂದು ಕಣ್ಣೀರಿನಿಂದ ಹೇಳಲ್ಪಟ್ಟವಳಂತೆಯೂ, ನಿನ್ನ ಧೈರ್ಯದ ಜಂಭವನ್ನು ಪ್ರಾಣಸಹಿತ ತೆಗೆಯದೆ ಬಿಡುವುದಿಲ್ಲ ಎಂದು ಮನ್ಮಥನಿಂದ ನಿಂದಿಸಲ್ಪಟ್ಟವಳಂತೆಯೂ, ಯುವರಾಜನನ್ನೇ ಮನಸ್ಸಿನಲ್ಲಿ ಚಿಂತಿಸುವವಳಾಗಿ ಮನಸ್ಸನ್ನು ಅರ್ಪಿಸಿ ಅತ್ಯಕವಾದ ಅನುರಾಗದಿಂದ ಸ್ವಾತಂತ್ರ ವಿಲ್ಲದವಳಾಗಿ ಪರವಶೆಯಾಗಿ ತಟ್ಟನೆದ್ದು ರತ್ನದ ಕಿಟಕಿಯಲ್ಲಿ ಮುಖವನ್ನಿಟ್ಟು
ಆನಂದಾಶ್ರುಜಲವ್ಯವ
ಧಾನಕ್ಕುಮ್ಮುಳಿಸಿದಂತೆವೊಲ್ ಕಣ್ಮಲರಿಂ
ದಾ ನೃಪನಂ ನೋಡದೆ ಕಮಲಾ
ನನೆ ನೆನಪಿನೊಳೆ ಪದೆದು ನೋಡುತ್ತಿರ್ದಳ್             ೧೦೦
ಬೆರಲ ಬೆವರಿಂದೆ ನಾಂದಪು
ದಿರದಿನಿಸೆಂಬಂತೆ ಚಿತ್ರತೂಲಿಕೆಯಿಂದಂ
ಬರೆಯದೆ ಕಾಮಿನಿ ವಿದ್ದಂ
ಬರೆದಳ್ ಚಿಂತೆಯೊಳೆ ಮನುಜಮಕರಧ್ವಜನಾ          ೧೦೧
ಪುದಿದ ಪುಳಕಂಗಳಡ್ಡೆ
ಸದಿರವೆನುತ್ತಂಜಿದಂತೆ ನಳಿತೋಳ್ಗಳಿನ
ಪ್ಪದೆ ಕಾಂತೆ ಹೃದಯದಿಂದ
ಪ್ಪಿದಳುತ್ಸುಕೆಯಾಗಿ ಮನುಜಮಕರಧ್ವಜನಾ ೧೦೨
ತಡವಾದಪುದುೞದರನೀ
ಯೆಡೆಗೆ ನಿಯೋಜಿಸಲಿಕೆಂಬವೋಲ್ ನೃಪವರನಿ
ರ್ದೆಡೆಗೆ ನಿಯೋಜಿಸಿದಳ್ ಬಿಡ
ದೆಡೆಯಾಡುವ ಬೆಸಕೆ ಕನ್ನೆ ತನ್ನಯ ಮನಮಂ          ೧೦೩
ವ|| ಇತ್ತಲ್ ಚಂದ್ರಾಪೀಡಂ ಕ್ರೀಡಾಪರ್ವತದ ಮಣಿಮಯಭವನದೊಳ್
ಅಡಿಯೊತ್ತಲ್ ಕೇಯೂರಕ
ನೆಡೆಯಱದೋಲೈಸೆ ಕನ್ಯಕಾಸಂಕುಳಮಂ
ದಡಕಿಲ್ಗೊಂಡೊಪ್ಪುವ ಕೌ
ಳುಡೆಯಿಂ ಸೊಗಯಿಸುವ ಪಾಸಿನೊಳ್ ಪಟ್ಟಿರ್ದಂ     ೧೦೪
ವ|| ಇಂತು ಗಂಧರ್ವರಾಜನಂದನೆಯ ನೆಗೞ್ತೆಗೆ ಡೋಲಾಯಮಾನಚಿತ್ತನಾಗಿ ತನ್ನೊಳಿಂತೆಂದಂ
ಕುಸುಮಶರಾಸ್ತ್ರಪುಷ್ಪರಜದಿಂ ಪೊರೆದಂತಿರೆ ಬಾಷ್ಪವಾರಿಗಳ್
ಪಸರಿಸೆ ರಾಗವಗ್ಗಲಿಸೆ ಚಾರುಚಲನ್ನಯನತ್ರಿಭಾಗದಿಂ
ಕುಸಿಕುಸಿದೆನ್ನನೀಕ್ಷಿಸುವಳಾನಿನಿಸೀಕ್ಷಿಸಲಾ ಲತಾಂಗಿ ಲ
ಜ್ಜಿಸಿ ತನುವಂ ನಿಜಸ್ಮಿತಸಿತಾಂಶುಕಪಲ್ಲವದಿಂ ಮುಸುಂಕುವಳ್            ೧೦೫
ರಾಜರೂಪಚಂದ್ರನಾದ ಚಂದ್ರಾಪೀಡನು ಇದ್ದ ಕ್ರೀಡಾಶೈಲವನ್ನು ನೋಡುತ್ತಾ ಇದ್ದು, ೧೦೦. ಆನಂದಬಾಷ್ಪದಿಂದ ಅವನನ್ನು ನೋಡಲು ಮರೆಯಾದುದಕ್ಕೆ ದುಖಪಡುವವಳಂತೆ ಕಣ್ಣಿನಿಂದ ಅರಸನನ್ನು ನೋಡದೆ ಕಮಲಮುಖಿಯಾದ ಕಾದಂಬರಿಯು ಸ್ಮರಣೆಯಿಂದಲೆ ಪ್ರೀತಿಪೂರ್ವಕವಾಗಿ ನೋಡುತ್ತಿದ್ದಳು. ೧೦೧. ಅವನ ಚಿತ್ರವನ್ನು ಬರೆಯಬಹುದಾಗಿತ್ತು. ಆದರೆ ಬರೆಯುವಾಗ ಬೆರಳಿನ ಬೆವರಿಂದ ಚಿತ್ರವು ಸ್ವಲ್ಪವೂ ನಿಲ್ಲದೆ ತೊಯ್ದುಹೋಗುತ್ತದೆ ಎಂಬ ಭಾವನೆಯಿಂದಲೋ ಎಂಬಂತೆ ಆ ಕಾಮಿನಿಯು ಮನುಜರೂಪದ ಮನ್ಮಥನಂತಿರುವ ಆ ಚಂದ್ರಾಪೀಡನನ್ನು ಕುಂಚದಿಂದ ಬರೆಯದೆ ಕೇವಲ ಚಿಂತೆಯಿಂದಲೆ ಚಿತ್ರಿಸಿದಳು. ೧೦೨. ಆಲಿಂಗನ ಮಾಡಿಕೊಳ್ಳುವಾಗ ಉಂಟಾಗುವ ರೋಮಾಂಚನಗಳು ಇಬ್ಬರ ಮಧ್ಯೆ ಅಡ್ಡಬಾರದೆ ಇರುವುದಿಲ್ಲ ಎಂದು ಹೆದರಿದಂತೆ ಆ ರಮಣಿಯು ಮನುಜರೂಪದ ಮನ್ಮಥನಂತಿರುವ ಅರಸನನ್ನು ತನ್ನ ಕೋಮಲವಾದ ತೋಳುಗಳಿಂದ ತಬ್ಬಿಕೊಳ್ಳದೆ ಕುತೂಹಲದಿಂದ ಕೂಡಿದವಳಾಗಿ ಮನಸ್ಸಿನಿಂದಲೇ ತಬ್ಬಿಕೊಂಡಳು. ೧೦೩. ಬೇರೆ ಜನರನ್ನು ಈ ಕೆಲಸಕ್ಕೆ ನೇಮಿಸಿದರೆ ಹೊತ್ತಾಗಿಬಿಡುತ್ತದೆಯೊ ಎಂಬಂತೆ ಆ ರಾಜೇಂದ್ರನಿದ್ದ ಸ್ಥಳಕ್ಕೆ ಕಾದಂಬರಿಯು ಹೋಗಿಬಂದು ಸಮಾಚಾರವನ್ನು ತಿಳಿಸುವ ಕೆಲಸಕ್ಕೆ ತನ್ನ ಮನಸ್ಸನ್ನೇ ನೇಮಿಸಿದಳು. ವ|| ಈ ಕಡೆ ಚಂದ್ರಾಪೀಡನು ಕ್ರೀಡಾಪರ್ವತದ ರತ್ನಮಯಗೃಹದಲ್ಲಿ ೧೦೪. ಕೇಯೂರಕನು ಕಾಲನ್ನು ಒತ್ತುತ್ತಿರಲಾಗಿ, ಹುಡುಗಿಯರ ಗುಂಪು ಸಂದರ್ಭವನ್ನಿರಿತು ಸೇವಿಸುತ್ತಿರಲು ಒಂದರ ಮೇಲೆ ಒಂದನ್ನು ಇಟ್ಟಿರುವ ತಲೆದಿಂಬುಗಳಿಂದ ಸೊಗಸಾಗಿರುವ ಹಾಸಿಗೆಯಲ್ಲಿ ಮಲಗಿದ್ದನು. ವ|| ಹೀಗೆ ಗಂಧರ್ವರಾಜಪುತ್ರಿಯಾದ ಕಾದಂಬರಿಯ ವರ್ತನೆಗೆ ಡೋಲಾಯಮಾನವಾದ ಮನಸ್ಸುಳ್ಳವನಾಗಿ ತನ್ನಲ್ಲಿ ಹೀಗೆ ಚಿಂತಿಸಿದನು. ೧೦೫. “ಮನ್ಮಥನ ಬಾಣಗಳಾದ ಹೂವುಗಳ ಧೂಳಿಯಿಂದ ತುಂಬಿಕೊಂಡಂತೆ ಕಣ್ಣೀರು ಸುರಿಯುತ್ತಿರಲು,
ವ|| ಮತ್ತಮಾ ಕಾಂತೆ ಲಜ್ಜಾನತವದನೆಯಾಗಿ ಪ್ರತಿಬಿಂಬಮಾದೊಡಂ ನೆಲಸುಗೆಂಬಂತೆ ಕಪೋಲಮಣಿದರ್ಪಣಮಂ ಸಮರ್ಪಿಸಿಯುಮೆನಗೆ ತಂಬುಲಂಗೊಡಲುಜ್ಜುಗಂಗೆಯ್ವುಲ್ಲಿ ನಡುಗುವ ಕೆಂದಳಮಂ ಚೆನ್ನೆ ದಿಲ್ಗೆತ್ತೆಱಗುವ ಮಱದುಂಬಿಯ ಬಂಬಲಿಂ ತಮಾಲಪಲ್ಲವಮಂ ಪಿಡಿದು ತನ್ನ ಬಿಂದುವಿಡುವ ಮೊಗದ ಬೆಮರಂ ಬೀಸುವಂತೆಯುಮಿರ್ದಳಿವೆಲ್ಲಮೇನೆಂದು ತನನ್ನೊಳಗೆ ಬಗೆಯುತ್ತಮಿಂತೆಂದಂ

106-125/

ಕಾದಂಬರಿಯ ಪ್ರಥಮ ಸಂದರ್ಶನ [106 to 125]
ಉದಕಾಂತಪಾತಿವೊಲ್ ಸ್ನೇಹದಲವಮೆನಸುಂ ಪರ್ವಿ ಮದ್ಯೌವನೋದ
ನ್ಮದದೊಳ್ ತೋಱುತ್ತಮಿರ್ದಪ್ಪುದು ಕನಸಿನವೋಲೆನ್ನ ತತ್ಕಾಂಕ್ಷೆ ಕೈಸಾ
ರದುದಂ ತೋಱುತ್ತಮಿರ್ದತ್ತೆನಗೆ ಪಿರಿದುಮೀ ಚಿತ್ತದೊಂದಾಸೆ ದಲ್ ಮಾ
ಯದ ಕುಂಚಂಬೊಲಸಂಭಾವ್ಯಮನೆ ದಿಟಮೆನಲ್ ತೋಱುತಿರ್ದಪ್ಪುದೀಗಳ್        ೧೦೬
ಪಸರಿಸಿ ಮಿಥ್ಯಾಸಂಕ
ಲ್ಪಸಹಸ್ರದಿನಾಸೆವಡಿಸುತಿರ್ಪುದು ಕಿಱುವಾ ನಿಸಿಕರ್ಕಳಲ್ಲಿ ಸಾಜದೊ
ಳೆ ಸುಲಭಮೆನಿಸಿರ್ದ ಮದನಲಾಘವಮೀಗಳ್           ೧೦೭
ವ|| ಎಂದು ಭಾವಿಸುತ್ತಮಿರ್ದು
ಎನಗಿನಿತು ಚಿಂತೆಯೇಕೆ ಗ
ಡೆನಗದೆ ದಿಟಮಪ್ಪುದಾದೊಡಪ್ರಾರ್ಥಿತಮಾ
ವನಿತೆಯ ಮನಮಂ ಪ್ರಕಟಿಸಿ
ಮನೋಭವಂ ತಾನೆ ಕಳೆದಪಂ ಸಂದೆಯಮಂ          ೧೦೮
ವ|| ಎಂದವಧಾರಿಸಿ ಶಯನತಳದೊಳ್ ಕುಳ್ಳಿರ್ದು ಕನ್ಯಕೆಯರೊಡನೆ ನೆತ್ತದೊಳಂ ವೀಣಾವಾದ್ಯದೊಳಂ ಸ್ವರಸಂದೇಹವಿವಾದದೊಳಂ ಸುಭಾಷಿತಗೋಷ್ಠಿಯೊಳಂ ಪಲವುಂ ಸುಕುಮಾರಂಗಳಪ್ಪ ವಿಲಾಸಂಗಳಿಂ ಕ್ರೀಡಿಸುತ್ತಮಿರ್ದು ಪೊಱಮಟ್ಟುಪವನಾಲೋಕನ ಕುತೂಹಲಿತಮಾನಸನಾಗಿ ಕ್ರೀಡಾಪರ್ವತಮನೇಱದ ಯುವರಾಜನಂ ನೋಡಿ
ಪ್ರೀತಿ ಹೆಚ್ಚಾಗಲು, ಸುಂದರವಾದ ಹಾಗೂ ಚಂಚಲವಾದ ಕಟಾಕ್ಷದಿಂದ ಬಾಗಿ ಬಾಗಿ ನನ್ನನ್ನು ನೋಡುತ್ತಿದ್ದಳು. ನಾನು ಸ್ವಲ್ಪ ನೋಡಿದರೂ ಆ ಬಳ್ಳಿಯಂತೆ ತೆಳುವಾದ ದೇಹವುಳ್ಳ ಆ ಬಾಲೆಯು ನಾಚಿಕೆಪಟ್ಟು ತನ್ನ ಶರೀರವನ್ನು ಮಂದಹಾಸವೆಂಬ ಚಿಗುರಿನಂತೆ ನವುರಾದ ಬಿಳಿಯ ಬಟ್ಟೆಯಿಂದ ಮುಚ್ಚುವಳು, ವ|| ಮತ್ತು ಆ ಸುಂದರಿಯು ನಾಚಿಕೆಯಿಂದ ಬಗ್ಗಿದ ಮುಖವುಳ್ಳವಳಾಗಿ ನನ್ನನ್ನು ನೋಡಲಾರದೆ ನನ್ನ ಪ್ರತಿಬಿಂಬವಾದರೂ ಮೂಡಲೆಂಬ ಉದ್ದೇಶದಿಂದಲೋ ಎಂಬಂತೆ ಕೆನ್ನೆಯೆಂಬ ರನ್ನಗನ್ನಡಿಯನ್ನು ನನ್ನ ಕಡೆಗೆ ತೋರಿಸಿದಳು. ಮತ್ತು ನನಗೆ ವೀಳೆಯವನ್ನು ಕೊಡಲು ಪ್ರಯತ್ನಿಸುತ್ತಿರುವಾಗ ನಡುಗುತ್ತಿರುವ ಕೆಂಪಾದ ಅಂಗೈಯನ್ನು ಕೆಂದಾವರೆಯೆಂದು ತಿಳಿದು ಮುತ್ತುವ ಮರಿದುಂಬಿಗಳ ಗುಂಪಿನಿಂದ ಕೂಡಿಕೊಂಡವಳಾಗಿ, ಹೊಂಗೆಯ ಚಿಗುರಿನ ಗೊಂಚಲನ್ನು ಹಿಡಿದು ತನ್ನ ತೊಟ್ಟಿಕ್ಕುತ್ತಿರುವ ಮುಖದ ಬೆವರನ್ನು ಬೀಸಿಕೊಳ್ಳುತ್ತಿರುವಂತೆಯೂ ಇದ್ದಳು. ಇವೆಲ್ಲ ಏನು ಎಂದು ತನ್ನಲ್ಲೆ ಆಲೋಚಿಸುತ್ತಾ ಹೀಗೆ ಹೇಳಿದನು. ೧೦೬. ನೀರಿನ ಮಧ್ಯದಲ್ಲಿ ಬಿದ್ದ ಸ್ನೇಹಲೇಶವು (ಸ್ವಲ್ಪ ಎಣ್ಣೆ) ಹರಡಿಕೊಂಡು ಹೋಗುವಂತೆ ಈ ಹರಯದ ಹೆಚ್ಚಾದ ಮದದಲ್ಲಿ ಕಾಮಿನಿಯರ ಅಲ್ಪಸ್ನೇಹವು ಹೆಚ್ಚುಹೆಚ್ಚಾಗಿ ಹರಡಿದಂತೆ ಕಾಣುತ್ತದೆ. ಅವಳನ್ನು ಪಡೆಯಬೇಕೆಂಬ ಮನೋರಥವು ಕನಸಿನಂತೆ ಅನುಭವಿಸದೇ ಇರುವುದನ್ನೂ ತೋರಿಸುತ್ತದೆ. ಹಾಗೆಯೆ ಮನಸ್ಸಿನ ದೊಡ್ಡ ಆಸೆಯು ಮಾಯದ ಕುಂಚದಂತೆ ನಡೆಯಲಸಾಧ್ಯವಾದುದನ್ನೂ ನಿಜವೋ ಎಂಬಂತೆ ಈಗ ತೋರಿಸುತ್ತದೆ. ಇದು ಖಂಡಿತ (ಟಿ). ಅವಳ ಮೇಲಿನ ಆಸೆಯಿಂದ ನಾನು ಇಲ್ಲದುದನ್ನೆಲ್ಲಾ ಊಹಿಸಿಕೊಂಡು ವೃಥಾ ಆಯಾಸಗೊಳ್ಳುತ್ತಿದ್ದೇನೆ ಎಂದು ಅಭಿಪ್ರಾಯ. ೧೦೭. ಕೀಳುಸ್ವಭಾವದ ಮನುಷ್ಯರಲ್ಲಿ ಸಹಜವಾದ ಮತ್ತು ಸರ್ವಸಾಮಾನ್ಯವಾದ ಈ ತುಚ್ಛ ಕಾಮನಿಕಾರವು ಹರಡಿಕೊಂಡು ಕೈಗೂಡದ ಸಾವಿರಾರು ಮನೋರಥಗಳನ್ನು ಹುಟ್ಟಿಸಿ ಸುಮ್ಮನೆ ಆಸೆಪಡಿಸುತ್ತದೆ. ವ|| ಎಂದು ಭಾವಿಸುತ್ತಿದ್ದು, ೧೦೮. “ನನಗೆ ಇಷ್ಟು ಚಿಂತೆಯೇಕೆ? ಅದೆಲ್ಲ ನಿಜವಾದರೆ ಮನ್ಮಥನು ನಾನು ಕೇಳಿಕೊಳ್ಳದಿದ್ದರೂ ತಾನಾಗಿಯೇ ಅವಳ ಇಂಗಿತವನ್ನು ಬಹಿರಂಗಪಡಿಸಿ ನನ್ನ ಸಂಶಯವನ್ನು ನಿವಾರಿಸುತ್ತಾನೆ.” ವ|| ಎಂದು ತೀರ್ಮಾನಿಸಿ ಹಾಸಿಗೆಯ ಮೇಲೆ ಕುಳಿತುಕೊಂಡು ಆ ಹುಡುಗಿಯರೊಡನೆ ಪಗಡೆಯಿಂದಲೂ, ವೀಣಾವಾದ್ಯದಿಂದಲೂ, ರಾಗಗಳ ವಿಷಯದಲ್ಲಿ ಉಂಟಾದ ಸಂದೇಹಗಳ ಚರ್ಚೆಯಿಂದಲೂ, ಚಾಟುವಚನಗಳ ಕೂಟದಿಂದಲೂ, ಹಲವು ಬಗೆಯ ಹಿತಕರವಾದ ತಮಾಷೆಗಳಿಂದಲೂ ವಿಹರಿಸುತ್ತಿದ್ದು, ಅಲ್ಲಿಂದ ಹೊರಟು ಉದ್ಯಾನವನವನ್ನು ನೋಡಬೇಕೆಂಬ ಕುತೂಹಲವುಳ್ಳವನಾಗಿ ಕ್ರೀಡಾಪರ್ವತವನ್ನು ಏರಿದನು. ಹಾಗೆ ಏರಿದ
ನೋಡಲೊಡಂ ಮನಂ ಬೆದ ಕಲ್ಲೆರ್ದೆಯಂ ಕಡುಪಿಂದೆ ಕಾಮನೇ
ಸಾಡೆ ಲತಾಂಗಿ ನೊಂದಿನಿಸುಮಲ್ಲಿರದಕ್ಕನ ಬರ್ಪ ಬಟ್ಟೆಯಂ
ನೋಡುವಮೇೞಮೆಂದು ಪರಿಚಾರಿಕೆಯರ್ ಬೆರಸಾಗಳೇಱದಳ್
ಮಾಡಮನದ್ರಿರಾಜಸುತೆ ತಾರನಗೇಂದ್ರಮನೇಱುವಂದದಿಂ     ೧೦೯
ವ|| ಅಂತು ಸೌಧತಳಮನೇಱ ಪರಿಮಿತ ಪರಿಜನೆಯಾಗಿರ್ದಲ್ಲಿ
ತೊಳ ತೊಳ ತೊಳಗುವ ಬೆಳ್ದಿಂ
ಗಳ ಪಕ್ಕದೆ ಪೊಳೆವ ರಶ್ಮಿಜಾಲಮಿದೆನೆ ಕೋ
ಮಳೆಯ ಸಿತಚ್ಛತ್ರದ ಕೆಲ
ದೊಳದೇನೊಪ್ಪಿದುವೊ ಧವಳಚಮರರುಹಂಗಳ್       ೧೧೦
ನೆರೆದು ಸಹಜಾಮೋದಕ್ಕೆೞ್ತಂದು ತುಂಬಿಯ ಬಂಬಲಾ
ವರಿಸಲೆನಸುಂ ತನ್ನಂ ನೀಲಾಂಬರಚ್ಛದೆಯಾಗಿ ಸುಂ
ದರಿ ಪಗಲೊಳುಂ ಚಂದ್ರಾಪೀಡಾಭಿಸಾರಣವೇಷಮಂ
ಪಿರಿದುಮೊಲವಿಂದಭ್ಯಾಸಂಗೆಯ್ವುತಿರ್ಪವೊಲೊಪ್ಪಿದಳ್          ೧೧೧
ವ|| ಅದಲ್ಲದೆಯುಂ
ಚಮರರುಹಾಗ್ರಮಂ ಪಿಡಿದು ಬಿರ್ಚುತಮಿರ್ಪ ಸಿತಾತಪತ್ರದಂ
ಡಮನವಲಂಬಿಸಿರ್ಪಡಪದಾಕೆಯ ಮುಯ್ಪಿನ ಮೇಲೆ ಹಸ್ತಯು
ಗ್ಮಮನೊಸೆದಿಕ್ಕುತಿರ್ಪ ಮದಲೇಖೆಯನೞ್ಕಱನಪ್ಪುತಿರ್ಪ ಗೆ
ಯ್ತಮವೆನಿತಾನುಮುಣ್ಮಿದುವವಳ್ಗಿದಿರೊಳ್ ನೃಪರೂಪಚಂದ್ರನಾ           ೧೧೨
ವ|| ಅದಲ್ಲದೆಯುಂ
ಕೆಳದಿಯನಾಗಳ್ ಕಣ
ತ್ಪಳದಿಂದಂ ಮೋದೆ ತಪ್ಪಿಸಲ್ ಪರಿವಳ ಬೆ
ನ್ನೊಳೆ ಪರಿವಳಿರದೆ ನಗುತಂ
ನಳಿನಾನನೆ ಲೀಲೆಯಿಂದಮೊಂದೆರಡಡಿಯಂ           ೧೧೩
ವ|| ಅಂತು ಪಲತೆಱದೆ ನೆಗೞುತ್ತಮಿರ್ದಳಲ್ಲಿ
ಯುವರಾಜನನ್ನು ನೋಡಿ, ೧೦೯. ಅವನನ್ನು ನೋಡುವುದಕ್ಕೂ ಮನಸ್ಸು ಹೆದರುತ್ತಿತ್ತು. ಕಲ್ಲೆದೆಯ ಕಾಮನು ಇವಳ ಮೇಲೆ ಉಗ್ರವಾಗಿ ಬಾಣಗಳನ್ನು ಬಿಡುತ್ತಿದ್ದನು. ಆಗ ಬಳ್ಳಿಯಂತೆ ದೇಹವುಳ್ಳ ಆ ಕಾದಂಬರಿಯು ನೊಂದು ಸ್ವಲ್ಪಹೊತ್ತು ಅಲ್ಲಿರದೆ ಮಹಾಶ್ವೇತೆಯು ಬರುವ ದಾರಿಯನ್ನು ನೋಡೋಣ ಏಳಿ ಎಂದು ಪರಿಚಾರಿಕೆಯರಿಂದ ಕೂಡಿ, ಪಾರ್ವತಿಯು ಕೈಲಾಸಪರ್ವತವನ್ನು ಹತ್ತುವಂತೆ ಆ ಮಹಲಿನ ಮಹಡಿಯನ್ನು ಹತ್ತಿದಳು. ವ|| ಹಾಗೆ ಮಹಡಿಯನ್ನು ಏರಿ ಮಿತವಾದ ಪರಿಜನರೊಂದಿಗೆ ಕೂಡಿಕೊಂಡಿರುವಲ್ಲಿ, ೧೧೦. ಅತ್ಯಕವಾಗಿ ಪ್ರಕಾಶಿಸುತ್ತಿರುವ ಶುಭ್ರವಾದ ಚಂದ್ರಮಂಡಲದ ಪಕ್ಕದಲ್ಲಿ ಹೊಳೆಯುತ್ತಿರುವ ಕಾಂತಿಗಳ ಸಮೂಹವೆಂಬಂತೆ ಆ ಸುಕುಮಾರಿಗೆ ಹಿಡಿದಿರುವ ಬಿಳಿಯ ಕೊಡೆಯ ಪಕ್ಕಗಳಲ್ಲಿ ಶುಭ್ರವಾದ ಚಾಮರಗಳು ಎಷ್ಟು ಸೊಗಸಾಗಿದ್ದುವೋ ೧೧೧. ಅವಳ ಶರೀರದ ಸಹಜವಾದ ಸುವಾಸನೆಗೆ ಆಸೆಪಟ್ಟು ಬಂದ ದುಂಬಿಗಳ ಗುಂಪು ಇವಳನ್ನು ಮುತ್ತಿಕೊಂಡುವು. ಆಗ ಅವಳು ನೀಲವಸ್ತ್ರವನ್ನು ಹೊದ್ದುಕೊಂಡಿರುವಂತೆ ಕಾಣುತ್ತಿದ್ದಳು. ಅದರಿಂದ ಆ ಸುಂದರಿಯು ಹಗಲಿನಲ್ಲೂ ಚಂದ್ರಾಪೀಡನನ್ನು ಕುರಿತು ಅಭಿಸರಣಮಾಡುವ ವೇಷವನ್ನು ಬಹಳ ಆಸಕ್ತಿಯಿಂದ ಅಭ್ಯಾಸಮಾಡುತ್ತಿರುವಂತೆ ಶೋಭಿಸುತ್ತಿದ್ದಳು. ವ|| ಅದಲ್ಲದೆ ಆಗ ಚಂದ್ರಾಪೀಡನು ನೋಡುತ್ತಿರುವಂತೆಯೆ ಅವಳು ಬಗೆಬಗೆಯ ಲೀಲೆಗಳನ್ನು ಆಡುತ್ತಿದ್ದಳು. ೧೧೨. ಚಾಮರದ ತುದಿಯನ್ನು ಒಮ್ಮೆ ಹಿಡಿದುಕೊಳ್ಳುತ್ತಿದ್ದಳು. ಒಮ್ಮೆ ಬಿಚ್ಚಿ ಹಿಡಿದಿರುವ ಬಿಳಿಯ ಕೊಡೆಯ ದಂಡವನ್ನು ಹಿಡಿದುಕೊಳ್ಳುತ್ತಿದ್ದಳು. ಒಮ್ಮೆ ಅಡಪವಳಿತಿಯ ಹೆಗಲ ಮೇಲೆ ತನ್ನ ಎರಡು ಕೈಗಳನ್ನೂ ಪ್ರೀತಿಯಿಂದ ಇಡುತ್ತಿದ್ದಳು. ಮತ್ತೊಮ್ಮೆ ಮದಲೇಖೆಯನ್ನು ಪ್ರೀತಿಯಿಂದ ತಬ್ಬಿಕೊಳ್ಳುತ್ತಿದ್ದಳು. ವ|| ಅದಲ್ಲದೆ ೧೧೩. ಆಗ ಕಾದಂಬರಿಯು ಗೆಳತಿಯನ್ನು ತನ್ನ ಕಿವಿಯ ನೈದಿಲೆಯಿಂದ ಹೊಡೆಯಲು ಹೊರಟಳು. ಅವಳು ತಪ್ಪಿಸಿಕೊಂಡು ಓಡಿದಳು. ಆಗ ನಗುತ್ತಾ ವಿನೋದದಿಂದ ಅವಳ ಬೆನ್ನು ಹಿಂದೆ ಬಿಡದೆ ಒಂದೆರಡು ಹೆಜ್ಜೆಯನ್ನಿಕ್ಕುವಳು. ವ|| ಹಾಗೆ ಅಲ್ಲಿ ಹಲವು
ವನಿತೆ ಮನೋಹರನಂ ತಾ
ನನುರಾಗದೆ ನೋಡುತಿರ್ಪ ತನ್ನುಮನಾತಂ
ಮನಮೊಸೆದು ನೋಡುತಿರ್ಪುದ
ಱನಾಗಳಣಮಱದಳಿಲ್ಲ ಪೊೞನ ಪವಣಂ      ೧೧೪
ವ|| ಆಗಳೊರ್ವ ಪಡಿಯಱತಿ ಮಹಾಶ್ವೇತೆ ಬಂದಳೆಂದು ಬಿನ್ನವಿಸೆ ಮಾಡದಿಂದಿೞದು ಮಹಾಶ್ವೇತಾನುರೋಧದಿಂದಮೆಂತಾನುಂ ಮಜ್ಜನ ಭೋಜನಾದಿ ದಿವಸವ್ಯಾಪಾರಮಂ ಮಾಡಿದಳಿತ್ತ ಚಂದ್ರಾಪೀಡನುಂ ಕ್ರೀಡಾಪರ್ವತದಿಂದಿೞದು ಸ್ನಾನದೇವತಾರ್ಚನ ಭೋಜನಾದಿ ದಿವಸವ್ಯಾಪಾರಮಂ ತೀರ್ಚಿ ತದನಂತರ ಕೃತಕಾಚಲದ ತಪ್ಪಲಲ್ಲಿ
ಹರಿಣೀರೋಮಂಥಪೇನಪ್ರಸೃತಕಣಲವಾಸಾರದಿಂ ನಾಂದು ಯೋಷಿ
ಚ್ಚರಣಾಲಕ್ತಾಂಶುವಿಂ ಕೆಂಪಡರ್ದು ಲತೆಯ ಬಾಳ್ಚೊಂಪದಿಂದೊಪ್ಪಿ ಪುಷ್ಪೋ
ತ್ಕರರೇಣುಸ್ತೋಮದೊಳ್ ತಳ್ತಚಲಿತ ಯಮುನಾವಾರಿವಿಸ್ತಾರಮಂ ಮಾಂ
ಕರಿಸಲ್ ಸಾಲ್ದಿರ್ದ ಹಾರೀತಕ ಹರಿತಶಿಲಾಪಟ್ಟದೊಳ್ ಭೂಪನಿರ್ದಂ     ೧೧೫
ವ|| ಅಂತಾ ಸಮಯದೊಳ್
ಬಿಸಿಲೆಲ್ಲಂ ಬಿಸನಾಳಜಾಳಕದಿನಾಗಳ್ ಕೂಡೆ ಪೀರ್ತಂದುದಾ
ಗಸಮೆಲ್ಲಂ ಸುಧೆಯಿಂದೆ ಲೇಪಿಸಿದುದುರ್ವೀಚಕ್ರಮೆಲ್ಲಂ ಪಯ
ಪ್ರಸರಾಪೂರದೆ ತೇಂಕಿದತ್ತು ದೆಸೆಯೆಲ್ಲಂ ಚಂದನಾಸಾರದಿಂ
ಮುಸುಕಿತ್ತಂಬಿನಮೊಂದು ಬೆಳ್ವೆಳಗು ಪರ್ವಿತ್ತೆಯ್ದೆ ರೋದೋಂತಮಂ    ೧೧೬
ವ|| ಅಂತು ಪಸರಿಸುವ ಬೆಳಗಿನ ಬಳಗಮಂ ನೋಡಿ
ಪರಿಭಾವಿಸಲಾರ್ಗಂ ತಾ
ನರಿದಾಯ್ತೊರ್ಮೊದಲೆ ಚಂದ್ರನುದಯಿಸಿದನೊ ಪೇೞ್
ಸುರಸಿಂಧುಗಗನಮಂ ಶ್ರೀ
ಕರನಿಕರದೆ ಸಂಪಿಸುತ್ತೆ ಧರೆಗಿೞದಪುದೋ    ೧೧೭
ಬಗೆಯ ಆಟಗಳನ್ನಾಡುತ್ತಿದ್ದಳು. ೧೧೪. ಆಗ ಕಾದಂಬರಿಯು ಆ ಸುಂದರಾಂಗನನ್ನು ಅನುರಾಗದಿಂದ ನೋಡುತ್ತಿದ್ದಳು. ಇವಳನ್ನು ಅವನೂ ಮನಸಾರೆ ಪ್ರೀತಿಯಿಂದ ನೋಡುತ್ತಿದ್ದನು. ಅದರಿಂದ ಆಗ ಅವಳಿಗೆ ಅಲ್ಲಿ ಎಷ್ಟು ಹೊತ್ತು ಕಳೆಯಿತೆಂಬ ಲೆಕ್ಕವೇ ಗೊತ್ತಾಗಲಿಲ್ಲ. ವ|| ಆಗ ಒಬ್ಬಳು ಬಾಗಿಲು ಕಾಯುವವಳು ಬಂದು ಮಹಾಶ್ವೇತೆ ಬಂದಳೆಂದು ಅರಿಕೆ ಮಾಡಲಾಗಿ ಕಾದಂಬರಿಯು ಮಹಡಿಯಿಂದ ಕೆಳಕ್ಕಿಳಿದುಬಂದಳು. ಮಹಾಶ್ವೇತೆಯ ನಿರ್ಬಂಧದಿಂದ ಹೇಗೋ ಸ್ನಾನ, ಊಟ ಮೊದಲಾದ ಹಗಲಿನ ಕೆಲಸಗಳನ್ನು ಮುಗಿಸಿದಳು. ಈ ಕಡೆ ಚಂದ್ರಾಪೀಡನು ಕ್ರೀಡಾಪರ್ವತದಿಂದ ಇಳಿದು ಸ್ನಾನ, ದೇವರಪೂಜೆ, ಭೋಜನ ಮೊದಲಾದ ಹಗಲಿನ ಕೆಲಸವನ್ನು ಮುಗಿಸಿ ಆಮೇಲೆ ಕೃತಕಪರ್ವತದ ತಪ್ಪಲಿನಲ್ಲಿ ೧೧೫. ಹೆಣ್ಣುಜಿಂಕೆಗಳ ಮೆಲುಕಿನ ನೊರೆಯಿಂದ ಹೊರಡುತ್ತಿರುವ ಹುಂಡುಗಳ ಮಳೆಯಿಂದ ತೊಯಿದಿರುವ, ಹೆಂಗಸರು ಕಾಲಿಗೆ ಲೇಪನಮಾಡಿಕೊಂಡಿರುವ ಅರಗಿನ ಕಾಂತಿಯಿಂದ ಕೆಂಬಣ್ಣವನ್ನು ತಾಳಿರುವ, ಬಳ್ಳಿಯ ಹಸುರು ಗೊಂಚಲಿನಿಂದ ಶೋಭಿಸುತ್ತಿರುವ, ಹೂವುಗಳ ಧೂಳಿನ ಗುಂಪಿನಿಂದ ಕೂಡಿಕೊಂಡಿರುವ, ನಿಶ್ಚಲವಾದ ಹಾಗೂ ವಿಸ್ತಾರವಾದ ಯಮುನಾಜಲವನ್ನು ತಿರಸ್ಕರಿಸಲು ಸಮರ್ಥವಾದ (ಯಮುನಾನದಿಯ ನೀರಿನ ಬಣ್ಣವನ್ನು ಹೊಂದಿರುವ) ಹಾರೀಕಪಕ್ಷಿಯಂತೆ (ಹಸುಬನ ಹಕ್ಕಿ) ಹಸುರಾದ ಮರಕತಮಣಿಯ ಹಾಸರೆಯ ಮೇಲೆ ಚಂದ್ರಾಪೀಡನು ಕುಳಿತುಕೊಂಡಿದ್ದನು. ವ|| ಆ ಕಾಲದಲ್ಲಿ ೧೧೬. ಬಿಸಿಲೆಲ್ಲ ತಾವರೆಯ ದಂಟೆಂಬ ನಾಳದಿಂದ ಕುಡಿಯಲ್ಪಟ್ಟಂತೆ ಮುಚ್ಚಿಹೋಯಿತು. ಆಕಾಶವೆಲ್ಲ ಸುಣ್ಣದಿಂದ ಬಳಿಯಲ್ಪಟ್ಟಂತೆಯೂ, ಭೂಮಂಡಲವೆಲ್ಲ ಹಾಲಿನ ದೊಡ್ಡ ಪ್ರವಾಹದಿಂದ ತೇಲಿಸಲ್ಪಟ್ಟಂತೆಯೂ (ತುಂಬಲ್ಪಟ್ಟಂತೆಯೂ), ದಿಕ್ಕೆಲ್ಲವೂ ಶ್ರೀಗಂಧದ ರಸದ ಮಳೆಯಿಂದ ಮುಚ್ಚಿಹೋದಂತೆಯೂ ಕಾಣುವ ಒಂದು ಬಿಳುಪಾದ ಕಾಂತಿಯು ಭೂಮ್ಯಾಕಾಶಗಳನ್ನು ಬಹಳವಾಗಿ ಹರಡಿತು. ವ|| ಹಾಗೆ ಹರಡುತ್ತಿರುವ ಕಾಂತಿಯ ಪುಂಜವನ್ನು ನೋಡಿ ೧೧೭. ಈಗ ಅಕಸ್ಮಾತ್ತಾಗಿ ಒಂದೇ ಸಲ ಚಂದ್ರನು ಹುಟ್ಟಿಬಿಟ್ಟನೋ, ದೇವಗಂಗಾನದಿಯು ಆಕಾಶವನ್ನು ತುಂತುರುಗಳ ಸಮೂಹದಿಂದ ಸಿಂಪಡಿಸುತ್ತಾ ಭೂಮಿಗೆ ಇಳಿದುಬರುತ್ತಿದೆಯೋ,
ವ|| ಎಂದತಿಕುತೂಹಲಂಬೆರಸು ಬೆಳಗಿನ ಬರ್ಪ ದೆಸೆಯಂ ನೋೞನಮಾಗಳಿರ್ಪಿಂ ಪೊರೆದ ದುಗುಲದಿಂ ಬಾಸಣಿಸಿ ಚಂದನಾನುಲೇಪದಿಂ ತೀವಿದ ಸಿಪ್ಪಂ ಪಿಡಿದು ಕಯ್ಗೊಟ್ಟು ನಡೆವ ಪಡಿಯಱತಿಯುಂ ಮಾಲತೀಕುಸುಮಮಾಲಿಕೆಯಂ ಪಿಡಿದ ತಮಾಳಿಕೆಯುಂ ಸುಯ್ಯೆಲರಿಂ ಪಾಱದಪುವೆನಿಪ ದುಕೂಲಂಗಳಂ ಪಿಡಿದು ನೆಲನನುಗ್ಘಡಿಪ ಕೇಯೂರಕನುಮೊಡವರೆ ಕನ್ಯಕಾ ಪರಿವೃತೆಯುಂ ಛತ್ರಚಾಮರವಿರಾಜಿತೆಯುಮಾಗಿ ಮದಲೇಖೆ ಬರುತಿರ್ದಳಾಕೆಯ ಕೆಲದೊಳ್ ಬರ್ಪ ತರಳಿಕೆಯ ಕಯ್ಯ ಸಿತಾಂಶುಕಾಚ್ಛಾದಿತ ರತ್ನಮಯ ಪಟಲಕದೊಳ್
ಪೊಳೆವೆಳದಿಂಗಳೊಳ್ಮುಱಗಳಿಂ ಸುರಸಿಂಧುವ ಶೀಕರಂಗಳಿಂ
ಜಳನಿಯಲ್ಲಿ ಮಾರ್ಪೊಳೆವ ತಾರೆಗಳಿಂ ಸಮೆದಂತೆ ಶಾರದಂ
ಗಳ ಜಸದೇೞ್ಗೆ ಲಕ್ಷಿ ಯ ಮುಗುಳ್ನಗೆ ಜೊನ್ನದ ಬಾ ೞ್ಕೆ ರತ್ನಸಂ
ಕುಳದದೈವಮೆಂದೆಸೆದುದುಜ್ವಳ ಮೌಕ್ತಿಕಹಾರಮಂಡಲಂ        ೧೧೮
ವ|| ಅದಂ ಕಂಡು
ಎಲೆ ಚಂದ್ರಾತಪರುಚಿಯಂ
ಗೆಲೆವಂದೀ ಧವಳಿಮಕ್ಕೆ ಕಾರಣವೀ ನಿ
ರ್ಮಳತರತಾರಹಾರಮಿಂತೀ
ಗಳೆಂದು ಬಗೆದಂ ನರೇಂದ್ರನಂದನನಾಗಳ್ ೧೧೯
ವ|| ಅಂತು ಬಗೆಯುತ್ತುಮಿರ್ದು
ಮದಲೇಖೆಯ ಬರವಂ ಕಂ
ಡಿದಿರೇೞ್ವುದುಮಾಕೆ ವಿನಯದಿಂ ತನ್ನ ಪದಾ
ಬ್ಜದ ಮೇಲೆ ಮುೞ್ಗಲೊದವಿದ
ಪದಪಿಂ ತೆಗೆದೆತ್ತಿ ನೃಪಸುತಂ ಮನ್ನಿಸಿದಂ    ೧೨೦
ವ|| ಅಂತು ಮದಲೇಖೆಯಂ ಪರ್ಯಂಕದೊಳ್ ಕುಳ್ಳಿರಮೇೞ್ದು ನೃಪರೂಪಚಂದ್ರಂ ಸಿಂಹಾಸನದೊಳ್ ಕುಳ್ಳಿರ್ಪುದುಮಾ ಕಾಂತೆ ತಾನೆೞ್ದು ಮಲಯಜಾನುಲಿಪ್ತದೇಹನುಮಂ ಮಾಲತೀಕುಸುಮದಾಮಶೇಖರನುಮಂ ಮಾಡಿ ದುಕೂಲಂಗಳನುಡೆ ಕೊಟ್ಟು ಹಾರಮಂ ಪಿಡಿದುಕೊಂಡಿಂತೆಂದಳ್
ಇದೇನೆಂದು ಯಾರಿಗೂ ನಿರ್ಣಯಿಸಲು ಅಸಾಧ್ಯವಾಗಿದೆ. ವ|| ಎಂದು ಬಹಳ ಕುತೂಹಲದಿಂದ ಕೂಡಿ ಬೆಳಕು ಬರುವ ಕಡೆಯನ್ನು ನೋಡಲು ಆಗ ಒದ್ದೆಯಾಗಿರುವ ಪಟ್ಟೆಬಟ್ಟೆಯಿಂದ ಮುಚ್ಚಿ ಗಂಧಲೇಪನವನ್ನೊಳಗೊಂಡ ಕರಂಡಕವನ್ನು ಹಿಡಿದು ಕೈಹಿಡಿದುಕೊಂಡು ಬರುವ ಬಾಗಿಲುಕಾಯುವವಳೂ, ಮಾಲತೀಪುಷ್ಪದ ಮಾಲಿಕೆಯನ್ನು ಹಿಡಿದಿರುವ ತಮಾಲಿಕೆಯೂ, ಉಸುರಿನ ಗಾಳಿಯಿಂದಲೂ ಹಾರಿಬಿಡುತ್ತದೆಯೋ ಎಂಬಂತಿರುವ ಪಟ್ಟೆವಸ್ತ್ರಗಳನ್ನು ಹಿಡಿದು ಹಸ್ತಲಾಘವವನ್ನು ಕೊಡುತ್ತಿರುವ ಕೇಯೂರಕನೂ ಜೊತೆಯಲ್ಲಿ ಬರಲಾಗಿ ಕನ್ನಿಕೆಯರಿಂದ ಕೂಡಿಕೊಂಡವಳಾಗಿ ಛತ್ರಚಾಮರ ವಿರಾಜಮಾನಳಾಗಿ ಮದಲೇಖೆಯು ಬರುತ್ತಿದ್ದಳು. ಆಕೆಯ ಪಕ್ಕದಲ್ಲಿ ಬರುತ್ತಿರುವ ಕೈಯಲ್ಲಿರುವ ಬಿಳಿಯಬಟ್ಟೆಯಿಂದ ಮುಚ್ಚಿರುವ ರತ್ನನಿರ್ಮಿತವಾದ ಪೆಟ್ಟಿಗೆಯಲ್ಲಿ ೧೧೮. ಒಂದು ಪ್ರಕಾಶಮಾನವಾದ ಮುತ್ತಿನಸರವು ಶೋಭಿಸುತ್ತಿತ್ತು. ಅದು ಪ್ರಕಾಶಿಸುವ ಬೆಳದಿಂಗಳ ಉತ್ತಮವಾದ ಚೂರುಗಳಿಂದಲೂ, ದೇವಗಂಗಾನದಿಯ ನೀರುಹನಿಗಳಿಂದಲೂ, ಸಮುದ್ರದಲ್ಲಿ ಪ್ರತಿಬಿಂಬಿಸಿರುವ ನಕ್ಷತ್ರಗಳಿಂದಲೂ ಮಾಡಿಸಿರುವಂತೆ ಕಾಣುತ್ತಿತ್ತು. ಅದುಶರತ್ಕಾಲದ ಮೇಘಗಳ ಕೀರ್ತಿಸಮೃದ್ಧಿಯಂತೆಯೂ, ಲಕ್ಷಿ ದೇವಿಯ ಮಂದಹಾಸದಂತೆಯೂ, ಬೆಳದಿಂಗಳ ಜೀವನವೆಂಬಂತೆಯೂ ರತ್ನಸಮೂಹಕ್ಕೆ ಅದೇವತೆಯಂತೆಯೂ ವಿರಾಜಿಸುತ್ತಿತ್ತು. ವ|| ಅದನ್ನು ನೋಡಿ, ೧೧೯. ‘ಎಲಾ ಈಗ ಹೀಗೆ ಬೆಳದಿಂಗಳ ಕಾಂತಿಯನ್ನು ಗೆದ್ದಿರುವ ಈ ಬಿಳುಪಿಗೆ ಕಾರಣವು ಈ ನಿರ್ಮಲವಾದ ಹಾರವೇ ಸರಿ’ ಎಂದು ಆ ರಾಜಕುಮಾರನು ಆಲೋಚಿಸಿದನು ವ|| ಹಾಗೆ ಆಲೋಚಿಸುತ್ತಿದ್ದು ೧೨೦. ಮದಲೇಖೆಯ ಆಗಮನವನ್ನು ಕಂಡು ಇದಿರೇಳಲು ಅವಳು ವಿನಯದಿಂದ ಇವನ ಪಾದಕಮಲಗಳಿಗೆ ಎರಗಿದಳು. ರಾಜಕುಮಾರನು ಅವಳನ್ನು ಸ್ನೇಹದಿಂದ ಮೇಲಕ್ಕೇಳಿಸಿ ಗೌರವಿಸಿದನು. ವ|| ಹಾಗೆ ಮದಲೇಖೆಯನ್ನು ಮಂಚದ ಮೇಲೆ ಕುಳಿತುಕೊಳ್ಳುವಂತೆ ಹೇಳಿ ಚಂದ್ರಾಪೀಡನು ಸಿಂಹಾಸನದಲ್ಲಿ ಕುಳಿತುಕೊಳ್ಳಲಾಗಿ ಆ ಮದಲೇಖೆಯು ಎದ್ದು ಚಂದ್ರಾಪೀಡನ ಶರೀರಕ್ಕೆ ಶ್ರೀಗಂಧದ ಲೇಪನವನ್ನು ಮಾಡಿ, ಮಾಲತೀಕುಸುಮದ ಸರವನ್ನು ತಲೆಗೆ ಮುಡಿಸಿ, ರೇಷ್ಮೆವಸ್ತ್ರಗಳನ್ನು ಉಟ್ಟುಕೊಳ್ಳಲು ಕೊಟ್ಟು
ಮನಮೊಲ್ದೀ ಮಧುರೋಕ್ತಿಗಾರೆಳಸರೀ ಮೆಲ್ಪಿಂಗದಾರ್ ಮೆಚ್ಚರೀ
ವಿನಯಕ್ಕಾರೊಳಗಾಗರೀ ರುಜುಗುಣಕ್ಕಾರ್ ಕೂರರೀ ನಿನ್ನ ಪೆಂ
ಪಿನ ಬಿಣ್ಪಿಂಗಮದಾರ್ ಮರುಳ್ಗೆಳಸರೀ ಸನ್ಮೂರ್ತಿಗರ್ ನೆಟ್ಟನಾ
ಳ್ತನದೊಳ್ ನಿಲ್ಲದರೀ ಮನೋಹರತೆಗಾರ್ ಸೋಲರ್ ಮಹೀವಲ್ಲಭಾ     ೧೨೧
ಭುವನತ್ರಯಾಂತರಾಳ
ಪ್ರವಿದಿತ ನಿಜಮಹಿಮನೆನಿಪ ನಿನಗೇನಂ ಮಾ
ಡುವೆನಂತವೆಲ್ಲಮಾವಗ
ಮವಿನಯಮೆಂಬಂತೆ ತೋಱುತಿರ್ದಪುವೀಗಳ್          ೧೨೨
ಮೊದಲೊಳ್ ಸಂಭಾಷಣಂಗೆಯ್ವುದೆ ವಲಮಿಱಕೆಯ್ವಂದಮೆಂದಾದರಂಗೆ
ಯ್ವುದಹಂಕಾರಂ ಸ್ತವಂಗೆಯ್ವುದದೆಮಗೆ ದಲ್ ಗೌರವಂ ಬಿನ್ನಪಂಗೆ
ಯ್ವುದೆ ದಾಷ್ಟ ಂ ಸೇವೆಯುಂ ಚಾಪಲಮುಪಕರಣಂ ಕೃತ್ರಿಮಂ ಪ್ರೀತಿಯಂ ಮಾ
ೞ್ಪುದನಾತ್ಮಜ್ಞತ್ವಮಾಮೀವುದೆ ವಿಭವದ ಗರ್ವಂಬೊಲಾದಪ್ಪುದೀಗಳ್     ೧೨೩
ಹೃದಯಮನೊಪ್ಪುಗೊಂಡ ನಿಮಗಿಂ ಮಗುೞ್ದುಕುಡುವೊಂದು ವಸ್ತುವಾ
ವುದೊ ಗಡ ಜೀವಿತೇಶ್ವರರೆನಿಪ್ಪವರ್ಗಂ ಪ್ರತಿಪಾದ್ಯಮಪ್ಪುದಾ
ವುದೊ ಬರವಿಂದೆ ಮಾಡಿದುಪಕಾರಮನಿನ್ನದನೇತಱಂದೆ ನೀ
ಗಿದಪೆನೊಯೆಂದು ಚಿತ್ರರಥನಂದನೆ ತೋಱಸಿದಪ್ಪಳೞ್ಕಱಂ     ೧೨೪
ತನ್ನ ನಿಜಜೀವಿತಮುಮಂ
ತನ್ನುಮನಿರದಿತ್ತು ತೊಳ್ತುತನಮಂ ತಾಂ ಕೊಂ
ಡುಂ ನೆಯಳ್ ಸುಜನರ್ಗಿ
ನ್ನಿನ್ನನ್ನರ್ಗೇನ ಮಾಡಿಯುಂ ತಣಿವುಂಟೇ      ೧೨೫
ವ|| ಅದಱನಿಂಗಡಲ ಕಡೆಪದೊಳೊಗೆದ ನೂತ್ನರತ್ನಂಗಳೊಳೀ ಹಾರವೇ ಶೇಷಮಪ್ಪುದಱಂ ಶೇಷವೆಂಬ ಪೆಸರೆಸೆಯ
ಹಾರವನ್ನು ಹಿಡಿದುಕೊಂಡು ಹೀಗೆ ಹೇಳಿದಳು. ೧೨೧. “ಎಲೈ ಮಹಾರಾಜನೆ, ಮನಸ್ಸಿಗೆ ಪ್ರೀತಿಯನ್ನುಂಟುಮಾಡುವ ಈ ನಿನ್ನ ಮೃದುಭಾಷಣಕ್ಕೆ ಯಾರು ತಾನೆ ಇಷ್ಟಪಡುವುದಿಲ್ಲ? ಈ ಮೃದುಸ್ವಭಾವಕ್ಕೆ ಯಾರು ತಾನೆ ಮೆಚ್ಚುವುದಿಲ್ಲ? ಈ ನಿನ್ನ ನಮ್ರತೆಗೆ ಯಾರು ತಾನೆ ವಶವಾಗುವುದಿಲ್ಲ? ಈ ಸರಳಸ್ವಭಾವಕ್ಕೆ ಯಾರು ತಾನೆ ಪ್ರೀತಿಸುವುದಿಲ್ಲ? ನಿನ್ನ ಗೌರವಾತಿಶಯಕ್ಕೆ ಯಾರು ತಾನೆ ಆಕರ್ಷಿತರಾಗುವುದಿಲ್ಲ? ನಿನ್ನ ಶ್ರೇಷ್ಠವಾದ ಈ ಆಕಾರಕ್ಕೆ ಯಾರು ತಾನೆ ದಾಸರಾಗುವುದಿಲ್ಲ? ಈ ನಿನ್ನ ಸೌಂದರ್ಯಕ್ಕೆ ತಾನೆ ಸೋಲುವುದಿಲ್ಲ? ೧೨೨. ಮೂರು ಲೋಕಗಳಲ್ಲೂ ಸುಪ್ರಸಿದ್ಧವಾದ ಪ್ರಭಾವವುಳ್ಳ ನಿನಗೆ ಏನನ್ನು ಮಾಡಿದರೂ ಅವೆಲ್ಲವೂ ಶುದ್ಧ ಅವಿನಯವೆಂಬಂತೆ ನಮಗೀಗ ತೋರುತ್ತದೆ. ೧೨೩. ಈಗ ಮೊದಲು ತಮ್ಮೊಂದಿಗೆ ಮಾತನಾಡುವುದೇ (ನಮಗೆ ಮಾತನಾಡಲು ಯೋಗ್ಯತೆಯಿಲ್ಲದಿರುವುದರಿಂದ) ತಿರಸ್ಕಾರಮಾಡುವ ರೀತಿಯಾಗುತ್ತದೆ. ತಮಗೆ ಆದರ ಮಾಡಿದರೆ ಅದು (ಸರಿಸಮಾನತೆಯಿಲ್ಲದುದರಿಂದ) ನಮ್ಮ ಅಹಂಕಾರವನ್ನು ತೋರ್ಪಡಿಸಿಕೊಂಡಂತಾಗುತ್ತದೆ. ತಮ್ಮನ್ನು ಸ್ತೋತ್ರ ಮಾಡುವುದೆಂದರೆ (ಸ್ತೋತ್ರಮಾಡಲು ಶಕ್ತಿ ಇಲ್ಲದುದರಿಂದ) ದಿಟ್ಟಕ್ಕೂ ಅದು ಗರ್ವವೇ ಆಗುತ್ತದೆ. ತಮಗೆ ವಿಜ್ಞಾಪನೆ ಮಾಡಿಕೊಳ್ಳುವುದೆಂದರೆ (ಅಷ್ಟು ಧೈರ್ಯವೂ ಇಲ್ಲದುದರಿಂದ) ದಿಟ್ಟತನವಾಗಿಬಿಡುತ್ತದೆ. ಸೇವೆಯು (ಅದಕ್ಕೂ ಯೋಗ್ಯತೆಯಿಲ್ಲದಿರುವುದರಿಂದ) ಚಪಲಬುದ್ಧಿಯನ್ನು ತೋರಿಸುತ್ತದೆ. ಹಾಗೆಯ ಉಪಕಾರವೆಂಬುದು (ತಮಗೆ ಯಾವ ಉಪಕಾರದ ಅವಶ್ಯಕತೆಯಿಲ್ಲದುದರಿಂದ) ಮೋಸವೆನಿಸುತ್ತದೆ. ತಮ್ಮೊಂದಿಗೆ ಸ್ನೇಹ ಮಾಡುವುದು (ಸಮಾನತೆಯಿಲ್ಲದುದರಿಂದ) ತನ್ನ ಯೋಗ್ಯತೆಯನ್ನು ತಾನು ತಿಳಿದುಕೊಳ್ಳದಿರುವಿಕೆಯಾಗುತ್ತದೆ. ತಮಗೆ ಏನನ್ನಾದರೂ ಕೊಡುವುದೆಂದರೆ ನಮ್ಮ ಐಶ್ವರ್ಯದ ಅಹಂಕಾರವನ್ನು ತೋರ್ಪಡಿಸಿಕೊಂಡಂತಾಗುತ್ತದೆ. ೧೨೪. ನನ್ನ ಹೃದಯವನ್ನೇ ಕೊಂಡೊಯ್ದಿರುವ ನಿಮಗೆ ಇನ್ನು ನಾನು ಮತ್ತೆ ಕೊಡುವ ವಸ್ತು ಯಾವುದಿದೆಯೋ? ಜೀವಿತೇಶ್ವರನೆನಿಸಿದವರಿಗೂ ಒಪ್ಪಿಸುವುದು ಯಾವುದಿದೆ? ನಿಮ್ಮ ಆಗಮನದಿಂದ ಮಾಡಿದ ಉಪಕಾರವನ್ನು ನಾನು ಯಾವ ಪ್ರತ್ಯುಪಕಾರದಿಂದ ತೀರಿಸುತ್ತೇನೋ ಎಂದು ಕಾದಂಬರೀದೇವಿಯು ತಮ್ಮಲ್ಲಿ ಪ್ರೀತಿಯನ್ನು ತೋರಿಸಿದ್ದಾಳೆ. ೧೨೫. ಆ ಕನ್ಯೆಯು ತನ್ನ ಪ್ರಾಣವನ್ನೂ ತನ್ನನ್ನೂ ನಿಮಗೆ ಒಪ್ಪಿಸಿ ನಿಮ್ಮ ಸೇವಾವೃತ್ತಿಯನ್ನು ಅಂಗೀಕರಿಸಿಯೂ ತೃಪ್ತಳಾಗಿಲ್ಲ. ನಿಮ್ಮಂತಹ ಸತ್ಪುರುಷರಿಗೆ ಏನು ಮಾಡಿದರೆ ತಾನೆ ತೃಪ್ತಿಯುಂಟಾಗುತ್ತದೆ? ವ|| ಆದ್ದರಿಂದ ಕ್ಷೀರಸಮುದ್ರವನ್ನು

124-146/

ಕಾದಂಬರಿಯ ಪ್ರಥಮ ಸಂದರ್ಶನ [126 to146]
ವರಣಂಗಿತ್ತಂ ರತ್ನಾ
ಕರನಂತಾ ವರುಣನೞ್ಕಱಂದಿತ್ತಂ ಚಿ
ತ್ರರಥಂಗೆ ಕೂರ್ಮೆಯಿಂ ಚಿ
ತ್ರರಥಂ ನಿಜತನುಜೆಗಿತ್ತನಿದನವನಿಪತೀ       ೧೨೬
ವ|| ಇಂತಿದನಾ ಕಾದಂಬರೀದೇವಿ
ಹಾರಂಗಳೊಳೆಸೆವೀ ಮಣಿ
ಹಾರಂ ಮದನಾವತಾರಮೆನಿಸಿದ ನಿನ್ನಾ
ಕಾರಕೆಣೆಯಕ್ಕುಮೆಂದವ
ಧಾರಿಸಿ ತಾಂ ನಿಮಗೆ ಕುಡುವೆನೆಂಬೀ ಬಗೆಯಿಂ         ೧೨೭
ಪೊಳೆವ ಸುಧಾಸೂತಿ ನಭ
ಸ್ಥಳದೊಳ್ ಕಣಳಿಪ ತೆಱದೆ ಯುವರಾಜನುರ
ಸ್ಥಳದೊಳ್ ಮುಕ್ತಾವಳಿ ಕ
ಣ್ಗೊಳಿಸುಗುಮೆಂದೞ್ಕಱಂದಮಟ್ಟಿದಳೀಗಳ್   ೧೨೮
ಆಭರಣದ ಪೊಯಂ ತಳೆ
ವಾಭರಣಪ್ರಿಯರ ತೆಱದೆ ಸದ್ಗುಣಗಣರ
ತ್ನಾಭರಣರ್ ನಿಮ್ಮೊಂದಿಗ
ರಾಭರಣದ ಪೊಯನೇಕದಂ ಪೊತ್ತಿರ್ಪರ್     ೧೨೯
ವ|| ಆದೊಡಂ ನಿಮಗಿದು ಪ್ರೀತಿಯೆನೆ ಭಾವಿಸಲ್ವೇೞ್ಪುದಪ್ಪುದಲ್ಲದೆಯಂ
ಸಿರಿಯೊಡನೆ ಪುಟ್ಟಿತೆಂದಾ
ಹರಿ ಕೌಸ್ತುಭಮೆಂಬ ಕಲ್ಲಮುಱಯುಮನತ್ಯಾ
ದರದಿಂದೆಂದುಂ ತಾನಾ
ಗುರದೊಳ್ ತಳೆದಿರ್ಪನೇಕೆ ನೀವಱಯದುದೇ           ೧೩೦
ವ|| ಅದಱಂ ನಾರಾಯಣಂಗಂ ನಿಮಗಂ ಲಕ್ಷಿ ಗಂ ಕಾದಂಬರಿಗಂ ಕೌಸ್ತುಭಕ್ಕಂ ಶೇಷಾಭಿಧಾನಹಾರಕ್ಕಂ ವಿಶೇಷಮೇನುಮಿಲ್ಲಮಾಗಿ ಕೆಯ್ಕೊಂಡು ಕಾದಂಬರೀಪ್ರಣಯಕ್ಕೆ ನಿಮಿರ್ಕೆಯಂ ಮಾೞ್ಪುದೆಂತಾನುಂ ಕೆಯ್ಕೊಳ್ಳದಿರಲಾಕೆ ಭಗ್ನಪ್ರಣಯೆಯಾದಪ್ಪಳಪ್ಪೊಡೆ ತನ್ನಂ ಬಿಡುವಳೆಂದು
ಕಡೆದಾಗ ಎಲ್ಲ ಹೊಸಹೊಸ ಉತ್ಕೃಷ್ಟವಸ್ತುಗಳೂ ಹೊರಕ್ಕೆ ಬಂದುಬಿಟ್ಟವು. ಇದೊಂದು ಹಾರ ಮಾತ್ರ ಅಲ್ಲೇ ಉಳಿದಿತ್ತು. ಆದ್ದರಿಂದಲೇ ಇದಕ್ಕೆ ಶೇಷವೆಂಬ ಹೆಸರು ಒಪ್ಪುತ್ತದೆ. ೧೨೬. ಎಲೈ ಅರಸನೆ, ಈ ಶೇಷವೆಂಬ ಮುಕ್ತಾಹಾರವನ್ನು ಸಮುದ್ರರಾಜನು ವರುಣನಿಗೆ ಕೊಟ್ಟನು. ಹಾಗೆಯೆ ವರುಣನು ಪ್ರೀತಿಯಿಂದ ಚಿತ್ರರಥನಿಗೆ ಕೊಟ್ಟನು. ಚಿತ್ರರಥನು ಪ್ರೀತಿಯಿಂದ ತನ್ನ ಮಗಳಾದ ಕಾದಂಬರಿಗೆ ಕೊಟ್ಟನು. ವ|| ಹೀಗೆ ತನಗೆ ಬಂದ ಹಾರವನ್ನು ಕಾದಂಬರೀದೇವಿಯು ೧೨೭. ಹಾರಗಳಲ್ಲೆಲ್ಲಾ ಶ್ರೇಷ್ಠವಾದ ಈ ಹಾರವು ಮನ್ಮಥನ ಅವತಾರವೆನಿಸಿರುವ ನಿನ್ನ ಶರೀರಕ್ಕೆ ಅನೂರೂಪವಾಗುವುದೆಂದು ನಿಶ್ಚಯಿಸಿ, ತಾನು ನಿಮಗೆ ಇದನ್ನು ಕೊಡಬೇಕೆಂಬ ಇಚ್ಛೆಯಿಂದ ೧೨೮. ಪ್ರಕಾಶಿಸುವ ಚಂದ್ರನು ಆಕಾಶಪ್ರದೇಶದಲ್ಲಿ ಕಂಗೊಳಿಸುವ ರೀತಿಯಿಂದ ಯುವರಾಜನ ವಕ್ಷಸ್ಥಳದಲ್ಲಿ ಈ ಮುಕ್ತಾವಳಿಯು ಕಂಗೊಳಿಸಲೆಂದು ಪ್ರೀತಿಯಿಂದ ಕೊಟ್ಟು ಕಳುಹಿಸಿದ್ದಾಳೆ. ೧೨೯. ಒಡವೆಗಳ ಭಾರವನ್ನು ಹೊರುವ ಆಭರಣ ಪ್ರಿಯರಂತೆ ಸದ್ಗುಣಗಳ ಸಮೂಹವೆಂಬ ರತ್ನಗಳೇ ಆಭರಣವಾಗಿರುವ ನಿಮ್ಮಂತಹವರು ಒಡವೆಗಳ ಆ ಭಾರವನ್ನು ಏಕೆ ಹೊರುತ್ತಾರೆ? ಟಿ. ಗುಣವಂತರಿಗೆ ಗುಣಗಳೇ ಆಭರಣ; ಬೇರೆ ಆಭರಣವೇ ಬೇಕಿಲ್ಲ ಎಂದು ಅಭಿಪ್ರಾಯ. ವ.. ಆದರೂ ನಿಮಗಿದು ಇಷ್ಟವೆಂದೇ ತಿಳಿದುಕೊಳ್ಳಬೇಕು. ಅದಲ್ಲದೆ ೧೩೦. ಶ್ರೀಮನ್ನಾರಾಯಣನು ಕೌಸ್ತುಭವೆಂಬ ಕಲ್ಲಿನ ಚೂರನ್ನು ಅತ್ಯಾದರದಿಂದ ಯಾವಾಗಲೂ ತನ್ನ ಎದೆಯ ಮೇಲೆ ಧರಿಸಿರುತ್ತಾನೆ. ಇದೇಕೆ ಎಂದರೆ? ಅದನ್ನು ಮಡದಿಯಾದ ಲಕ್ಷಿ ದೇವಿಯು ತಾನು ಕ್ಷೀರಸಮುದ್ರದಿಂದ ಹುಟ್ಟಿ ಹೊರಕ್ಕೆ ಬರುವಾಗ ತನ್ನ ಜೊತೆಯಲ್ಲಿ ಹುಟ್ಟಿದ ಅದನ್ನೂ ತಂದಿದ್ದಾಳೆ. ಇದು ನಿಮಗೆ ತಿಳಿಯದೇ ಇದೆಯೆ? ವ|| ಆದ್ದರಿಂದ ನಾರಾಯಣನಿಗೂ ನಿಮಗೂ ಲಕ್ಷಿ ಗೂ ಕಾದಂಬರಿಗೂ, ಕೌಸ್ತುಭರತ್ನಕ್ಕೂ ಶೇಷಹಾರಕ್ಕೂ ಏನೂ ಭೇದವಿಲ್ಲ! ಆದ್ದರಿಂದ ಇದನ್ನು ಸ್ವೀಕರಿಸಿ ಕಾದಂಬರಿಯ
ತರಳಿಕೆಯ ಕೆಯ್ಯೊಳಟ್ಟಿದ
ಳರಸ ಮಹಾಶ್ವೇತೆ ತಾನೆ ಬೇಂದನೆನು
ತ್ತಿರಸಲ್ಲದೆಂದು ಮುತ್ತಿನ
ಸರಮನದಂ ಕೊರಲೊಳಾಕೆ ಕಟ್ಟಿದಳಾಗಳ್             ೧೩೧
ವ|| ಅಂತು ಕಟ್ಟೆ ಬೆಱಗಾಗಿ ವಿನಯರತ್ನಾಕರನಿಂತೆಂದಂ
ಮದಲೇಖೆ ಬಲ್ಲೆ ನೀಂ ಕೆಯ್ಕೊಳಿಸಲೆಮಗೆ ಮಾತಾಡಸಲ್ಲೆಂಬವೋಲ್ ತೋ
ಱದೆ ನೀಂ ನಿನ್ನೊಂದು ವಾಕ್ಕೌಶಲಗುಣಮನಿದಂ ನಿಮ್ಮ ಸೌಜನ್ಯಜಾಲಂ
ಪುದಿರ್ದತ್ತೆನ್ನನಾನಿನ್ನೆನಗೊಡೆಯನೆ ಚಿತ್ತಕ್ಕೆವಂದಂತುಟೇ ಮಾ
ೞ್ಪುದು ದಲ್ ಕಾದಂಬರೀದೇವಿಯ ಗುಣಪಣದಿಂ ಮಾಱುವೋದೆನ್ನನೀಗಳ್          ೧೩೨
ವ|| ಎಂದಿಂತು ಮೊದಲಾಗಿ ಕಾದಂಬರೀಸಂಬಂಧಂಗಳಪ್ಪ ನುಡಿಯಂ ನುಡಿದು ಪಿರಿದುಬೇಗಮಿರ್ದು ಮದಲೇಖೆಯಂ ಕಳುಪಿ
ಮದಲೇಖೆಯುಮಿತ್ತಲ್ ಪೋ
ಪುದುಮೊಯ್ಯನೆ ಕೇಳಿಶೈಲಮಂ ಚಂದನಹಾ
ರ ದುಕೂಲಧವಳನೇಱದ
ನುದಯೋದ್ಗತಚಂದ್ರನಂತೆ ನೃಪಕುಲಚಂದ್ರಂ          ೧೩೩
ವ|| ಆಗಳಾ ನೃಪರೂಪಚಂದ್ರನಂ ಗಂಧರ್ವರಾಜನಂದನೆ ನೋಡಲೆಂದುತ್ಸಾರಿತ ಚ್ಛತ್ರಚಾಮರಚಿಹ್ನೆಯುಂ ನಿಷಿದ್ಧಾಷೇಷಪರಿಜನೆಯುಂ ತಮಾಲಿಕಾದ್ವಿತೀಯೆಯುಮಾಗಿ ಸೌಧ ಶಿಖರಮನೇಱ
ಕಾಂತೆ ನಿಜಕರಸರೋರುಹ
ಮಂ ತಂದು ಕಟೀತಟಕ್ಕೆ ಮುಯ್ಪಿಂಗೆ ಸೆಱಂ
ಗಂ ತೆಗೆದು ಚಿತ್ರಿಸಿದ ಪೆ
ಣ್ಣಂತಿರೆ ಕಣ್ಣಾಲಿ ಬೀೞೆ ನೋಡುತ್ತಿರ್ದಳ್       ೧೩೪
ನಳಿನದಳನಯನೆ ತನಗಾ
ಗುಳಿವರೆ ಕರತಳದೆ ವದನಮಂ ಮುಚ್ಚುತವ
ಗ್ಗಲಿಸಿ ಪೊಱಮಡುವ ಗೋತ್ರ
ಸ್ಖಲನೆಯ ಭಯದಿಂದೆ ಮುಚ್ಚಿದಂತೆವೊಲಿರ್ದಳ್        ೧೩೫
ಪ್ರೀತಿಯನ್ನು ವಿಸ್ತರಿಸಬೇಕು. ಒಂದುವೇಳೆ ನೀವು ತೆಗೆದುಕೊಳ್ಳದೆ ಅವಳು ಪ್ರಣಯಭಂಗವನ್ನು ಹೊಂದಿದರೆ ತನ್ನ ಪ್ರಾಣವನ್ನು ಬಿಡುತ್ತಾಳೆ ಎಂದು ೧೩೧. ಮಹಾಶ್ವೇತೆಯು ತಾನೆ ತರಳಿಕೆಯ ಕೈಯಲ್ಲಿ ಈ ಹಾರವನ್ನು ಕೊಟ್ಟುಕಳುಹಿಸಿದ್ದಾಳೆ. ಎಲೈ ರಾಜನೆ, ಇದು ಬೇರೆ ಯಾವುದೋ ಎಂದುಕೊಂಡು ಇರುವುದು ಸರಿಯಲ್ಲ” ಎಂದು ಆ ಮುತ್ತಿನಸರವನ್ನು ಆಗ ಅವಳು ಚಂದ್ರಾಪೀಡನ ಕೊರಳಿಗೆ ಕಟ್ಟಿದಳು. ವ|| ಹೀಗೆ ಕಟ್ಟಲಾಗಿ ಆಶ್ಚರ್ಯಪಟ್ಟ ವಿನಯಗುಣಕ್ಕೆ ಸಮುದ್ರದಂತಿರುವ ಚಂದ್ರಾಪೀಡನು ಹೀಗೆ ಹೇಳಿದನು. ೧೩೨. “ಮದಲೇಖೆ, ನಾನು ಇದನ್ನು ಸ್ವೀಕರಿಸುವಂತೆ ಮಾಡಲು ಚೆನ್ನಾಗಿ ತಿಳಿದುಕೊಂಡಿದ್ದೀಯೆ. ನಾನು ಮಾತನಾಡುವುದೇ ಸರಿಯಲ್ಲ ಎನ್ನುವಂತೆ ನಿನ್ನ ವಾಕ್ಚಾತುರ್ಯಗುಣವನ್ನು ತೋರಿಸಿಬಿಟ್ಟಿರುವ. ನಿಮ್ಮ ಒಳ್ಳೆಯತನವೆಂಬ ಬಲೆಯು ನನ್ನನ್ನು ಆವರಿಸಿಕೊಂಡಿದೆ. ಇನ್ನು ನನ್ನ ವಿಷಯದಲ್ಲಿ ನಾನೇ ಸ್ವತಂತ್ರನಲ್ಲ. ಕಾದಂಬರೀದೆವೀಯ ಗುಣವೆಂಬ ಹಣಕ್ಕೆ ಮಾರಿಕೊಂಡಿರುವ ನನ್ನನ್ನು ನಿಮ್ಮ ಮನಸ್ಸಿಗೆ ಬಂದ ರೀತಿಯಲ್ಲಿ ಅಪ್ಪಣೆ ಮಾಡಬಹುದು” ವ|| ಇವೇ ಮೊದಲಾದ ಕಾದಂಬರೀದೇವಿಗೆ ಸಂಬಂಧಪಟ್ಟ ಮಾತನ್ನು ಹೇಳಿ, ಸ್ವಲ್ಪಕಾಲವಿದ್ದು ಮದಲೇಖೆಯನ್ನು ಕಳುಹಿಸಿದನು. ೧೩೩. ಮದಲೇಖೆಯು ಹೊರಟುಹೋಗಲಾಗಿ ಈ ಕಡೆ ರಾಜವಂಶಕ್ಕೆ ಚಂದ್ರನಂತಿರುವ ಚಂದ್ರಾಪೀಡನು ಗಂಧ, ಹಾರ, ಪಟ್ಟೆವಸ್ತ್ರಗಳ ಧಾರಣೆಯಿಂದ ಶುಭ್ರವಾದ ಶರೀರವುಳ್ಳವನಾಗಿ ಉದಯಕಾಲದಲ್ಲಿ ಏಳುತ್ತಿರುವ ಚಂದ್ರನಂತೆ ಕ್ರೀಡಾಪರ್ವತವನ್ನು ಮೆಲ್ಲ ಮೆಲ್ಲನೆ ಹತ್ತಿದನು. ವ|| ಆಗ ಕಾದಂಬರಿಯು ಚಂದ್ರಾಪೀಡನನ್ನು ನೋಡಬೇಕೆಂದು ಛತ್ರಿ, ಚಾಮರ ಮೊದಲಾದ ರಾಜಚಿಹ್ನೆಗಳನ್ನು ಬಿಟ್ಟು, ಪರಿಜನರೆಲ್ಲರನ್ನೂ ಹಿಂಬಾಲಿಸದಂತೆ ನಿವಾರಿಸಿ ತಮಾಲಿಕೆಯೊಬ್ಬಳೊಂದಿಗೆ ಮಹಲಿನ ತುದಿಯನ್ನು ಹತ್ತಿ ೧೩೪. ಆ ಸುಂದರಿಯು ತನ್ನ ಕರಕಮಲವನ್ನು ಸೊಂಟದ ಮೇಲಿಟ್ಟು, ಭುಜದ ಮೇಲೆ ಸೆರಗನ್ನು ಎಳೆದು ಚಿತ್ರಿಸಿದ ಹೆಣ್ಣಿನಂತೆ ಕಣ್ಣು ಸೋಲುವವರೆಗೂ ನೋಡುತ್ತಿದ್ದಳು. ೧೩೫. ಕಮಲದಂತೆ ಕಣ್ಣುಳ್ಳ ಆಕೆಯು ತನಗೆ ಆಕಳಿಕೆ
ನಱುಸುಯ್ಯೆಲರಿಂಗೆಱಗುವ
ಮಱದುಂಬಿಗಳಂ ಸೆಱಂಗಿನಿಂ ಸೋವುತುಮಾ
ತೆಱದೊಳೆ ಯುವರಾಜನನ
ೞ್ಕಱಂದಡಿಗಡಿಗೆ ಕಾಂತೆ ಕರೆವಂತಿರ್ದಳ್     ೧೩೬
ಎಲರಲೆಪದಿಂದೆ ಮೇಲುದು
ತೊಲಗಲ್ ಸಂಭ್ರಮಿಸಿ ಭುಜಲತಾಯುಗದಿಂ ಪೆ
ರ್ಮೊಲೆಯುಂ ಮುಚ್ಚುತುಮಾ ಕೋ
ಮಲೆ ಸನ್ನೆಯಿನಪ್ಪಿದಪ್ಪಳೆನೆ ಸೊಗಯಿಸುಗುಂ           ೧೩೭
ಸೊಗಯಿಪ ಸೋರ್ಮುಡಿಯಿಂದ
ಲ್ಗುಗುವಲರಂ ತೀವಿ ಕೆಯ್ಯೊಳಾಘ್ರಾಣಿಸುತಂ
ಮೃಗನಯನೆ ಕಾಣ್ಕೆಯೊಳೆ ಕೆ
ಯ್ಮುಗಿದಪ್ಪಳ್ ಭೂಭುಜಂಗೆನಲ್ ಕರಮೆಸೆದಳ್        ೧೩೮
ಕೊರಲೊಳ್ ಸೊಗಯಿಪ ಹಾರಮ
ನೆರಡುಂ ಸುಟ್ಟುಂಬೆಯಿಂದವಡಿಗಡಿಗಾಗಳ್
ತಿರುಪುತ್ತಂ ನಿಜಹೃದಯಾಂ
ತರದುತ್ಕಲಿಕೆಯನೆ ತೋಱುವಂತೆವೊಲೆಸೆದಳ್         ೧೩೯
ಕೆದಱದ ಪೂವಲಿಯಲರಂ
ಮದಿರೇಕ್ಷಣೆ ನಡೆಯೊಳೆಡಪಿ ಬಿಡೆ ನಡುಗುತ್ತಂ
ಮದನನಲರ್ಗಣ ಯ ಕೋಲಿಂ
ದೊದವಿದ ವೇದನೆಯನಿದಿರ್ಗೆ ತೋರ್ಪವೊಲಿರ್ದಳ್   ೧೪೦
ಉಡೆನೊಲ್ ಸಡಿಲ್ದು ಮೇಗಾ
ಲ್ದುಡಿಗೆಯ ಕುಸುರಿಯೊಳೆ ತೊಡರೆ ಕಾಮಿನಿ ಮಿಡುಕಲ್
ಪಡೆಯದೆ ಯುವರಾಜಂಗಾ
ಗಡೆ ಕಾಮನೆ ಕಟ್ಟಿಯೊಪ್ಪುಗೊಟ್ಟವೊಲಿರ್ದಳ್            ೧೪೧
ಯುಂಟಾಗಲು ಕೈಯಿಂದ ಬಾಯನ್ನು ಮುಚ್ಚಿಕೊಳ್ಳುತ್ತಿದ್ದಳು. ಇದರಿಂದ ಬಾಯಿತಪ್ಪಿ ಚಂದ್ರಾಪೀಡನ ಹೆಸರೆ ಬಹಳಮಟ್ಟಿಗೆ ಹೊರಬರುತ್ತದೆಯೆಂಬ ಹೆದರಿಕೆಯಿಂದ ಬಾಯಿಮುಚ್ಚಿಕೊಂಡಿರುವಂತೆ ಕಾಣುತ್ತಿದ್ದಳು. ಟಿ. ಯಾರ ಹೆಸರನ್ನಾದರೂ ಹೇಳಬೇಕಾದಾಗ ತಾನು ಮನಸ್ಸಿನಲ್ಲಿ ಸದಾ ಚಿಂತಿಸುತ್ತಿರುವವರ ಹೆಸರನ್ನು ತಟ್ಟನೆ ಹೇಳಿಬಿಡುವುದಕ್ಕೆ ಗೋತ್ರಸ್ಖಲನವೆಂದು ಹೆಸರು. ೧೩೬. ಆ ಸುಂದರಿಯು ಸುವಾಸನೆಯಿಂದ ಕೂಡಿರುವ ತನ್ನ ಉಸಿರಿಗೆ ಮುತ್ತುತ್ತಿರುವ ಮರಿದುಂಬಿಗಳನ್ನು ಸೀರೆಯ ಸೆರಗಿನಿಂದ ಓಡಿಸುತ್ತ ಆ ಭಂಗಿಯಿಂದಲೇ ಯುವರಾಜನನ್ನು ಪ್ರೀತಿಯಿಂದ ಬಾರಿಬಾರಿಗೂ ಕರೆಯುತ್ತಿರುವಂತೆ ಕಾಣುತ್ತಿದ್ದಳು. ೧೩೭. ಆ ಕೋಮಲೆಯು ಗಾಳಿ ಬೀಸಿ ತನ್ನ ಮೇಲುಹೊದಿಕೆಯು ಜಾರಿ ಹೋಗಲು ಆತುರವಾಗಿ ತನ್ನ ಬಳ್ಳಿದೋಳುಗಳಿಂದ ದಪ್ಪ ಮೊಲೆಗಳನ್ನು ಮುಚ್ಚಿಕೊಳ್ಳುತ್ತಿದ್ದಳು. ಇದರಿಂದ ಚಂದ್ರಾಪೀಡನಿಗೆ ತನ್ನನ್ನು ಬಂದು ತಬ್ಬಿಕೊಳ್ಳುವಂತೆ ಸನ್ನೆ ಮಾಡುತ್ತಿರುವವಳಂತೆ ಶೋಭಿಸುತ್ತಿದ್ದಳು. ೧೩೮. ಜಿಂಕೆಯಂತೆ ಕಣ್ಣುಳ್ಳ ಆ ಕಾದಂಬರಿಯು ತನ್ನ ಸುಂದರವಾದ ಹಾಗೂ ನೀಳವಾದ ಕೇಶಪಾಶದಿಂದ ಕೆಳಕ್ಕೆ ಉದುರುವ ಹೂವುಗಳನ್ನು ಬೊಗಸೆಗೈಯಲ್ಲಿ ತುಂಬಿಕೊಂಡು ಮೂಸಿ ನೋಡುತ್ತಿದ್ದಳು. ಇದರಿಂದ ಅವಳು ಕಂಡಕೂಡಲೆ ಆ ಅರಸನಿಗೆ ಕೈಮುಗಿಯುತ್ತಿದ್ದಾಳೋ ಎಂಬಂತೆ ಬಹಳ ಚೆನ್ನಾಗಿ ಶೋಭಿಸಿದಳು. ೧೩೯. ಅವಳು ತನ್ನ ಕೊರಳಿನಲ್ಲಿ ಶೋಭಿಸುವ ಹಾರವನ್ನು ತನ್ನ ಎರಡು ಬೆರಳುಗಳಿಂದ ಬಾರಿ ಬಾರಿಗೂ ತಿರುಗಿಸುತ್ತಿದ್ದಳು. ಇದರಿಂದ ಅವಳು ತನ್ನ ಹೃದಯಾಂತರಾಳದಲ್ಲಿರುವ ಚಂದ್ರಾಪೀಡನ ಮೇಲಿರುವ ಉತ್ಕಟೇಚ್ಛೆಯನ್ನು ತೋರಿಸುತ್ತಿರುವಂತೆ ಶೋಭಿಸಿದಳು. ೧೪೦. ಮದವನ್ನುಂಟುಮಾಡುವ ಕಣ್ಣುಳ್ಳ ಆ ಕಾದಂಬರಿಯು ನೆಲಗಟ್ಟಿನಲ್ಲಿ ಎರಚಿರುವ ಹೂವುಗಳನ್ನು ನಡೆಯುವಾಗ ಎಡವಿ ಭಯದಿಂದ ಹೆಚ್ಚಾಗಿ ನಡುಗುತ್ತಿದ್ದಳು. ಇದರಿಂದ ಮನ್ಮಥನ ಹೂವಿನ ಬಾಣವೆಂಬ ದಂಡದಿಂದ ಉಂಟಾದ ವೇದನೆಯನ್ನು ಎದುರಿಗೆ ತೋರಿಸುವಂತೆ ಇದ್ದಳು. ೧೪೧. ಅವಳ ಉಡಿದಾರವು ಜಾರಿ ಕಾಲಿನ ಆಭರಣದಲ್ಲಿ ಸಿಕ್ಕಿಕೊಂಡಿತು. ಆಗ ಆ ಸುಂದರಿಯು ಅಲ್ಲಾಡುವುದಕ್ಕೆ ಆಗದಂತೆ ಇರಲು ಮನ್ಮಥನು ಅವಳನ್ನು ಕಾಲುಕಟ್ಟಿ ಕೊಂಡೊಯ್ದು ಯುವರಾಜನಿಗೆ
ವ|| ಅದಲ್ಲದೆಯುಂ
ತಡರಿಸುತ್ತಿರಲ್ಕೆ ತೊಡೆ ಜೋಲೆ ಸಡಿಲ್ದುಡೆ ಬೀೞ್ದ ಮೇಲುದಂ
ಬಿಡದೆ ಕುಚಕ್ಕೆ ತರ್ಪಿನೆಗಮಿತ್ತೊಳಮುಯ್ಪಿನ ಮೇಲೆ ಬಿರ್ಚೆ ಸೋ
ರ್ಮುಡಿ ಚಿದಱುತ್ತೆ ಕೆಯ್ಯೊಳದನಂಗನೆ ಸಾವಗಿಸಲ್ ವಳಿತ್ರಯಂ
ಕಿಡುವಿನೆಗಂ ತೆಱಂದಿರಿದು ಸಂಭ್ರಮದಿಂ ಮಗೊಡು ನೋಡಿದಳ್          ೧೪೨
ವ|| ಅಂತಾ ಸಂಭ್ರಮದೊಳ್
ಪೊಳೆಯುತ್ತಂ ತಾರಹಾರಂ ಬರಿಗೆವರೆ ಕಟಾಕ್ಷಾಂಶುವಿಂದೊಂದಿ ಕಣ
ತ್ಪಳಮಾಗಳ್ ಪುಂಡರೀಕಕ್ಕೆಣ ಯೆನಿಸಿ ವಿಲಕ್ಷಸ್ಮಿತಾಲೋಕದಿಂ ಪ್ರ
ಜ್ವಲಿಸಲ್ ತನ್ನೊಂದು ಗಂಡಸ್ಥಳಮೊಸೆದು ಮೊಗಂ ಸಾರ್ಚಿನಾನಾ ರಸಂ ಕ
ಣಳಿಪನ್ನಂ ಮೂರ್ತಿನಾರಾಯಣನೃಪನನವಳ್ ಮೆಚ್ಚಿ ನೋಡುತ್ತಮಿರ್ದಳ್            ೧೪೩
ಬೆಳಗೆಲ್ಲಂ ಪೋಗೆ ವಿಯ
ತ್ತಳದೊಳ್ ಬೆಳರ್ಗೇಂಪು ಪಸರಿಸುತ್ತಿರಲಪರಾ
ಚಲಶಿಖರದತ್ತಲೊಯ್ಯನೆ
ತಳರ್ದಂ ರಾಜೀವಜೀವಿತೇಶ್ವರನಾಗಳ್       ೧೪೪
ಮೞುಗದು ಗಡಿನ್ನುಮೆನುತಂ
ಮುಳಿಸಿಂ ಕಾಮಿನಿಯರೀಕ್ಷಿಸುತ್ತಿರೆ ನುಣ್ಗೆಂ
ಪೆಳಸಿದುದೆನೆ ಬಿಂಬಂ ಕೆಂ
ಪೆಳಸಿರ್ದುದು ಚಕ್ರವಾಕಚಕ್ರೇಶ್ವರನಾ          ೧೪೫
ಪಸುರೆಸೆದುದು ಪದ್ಮಿನಿ ಬೆ
ಳ್ಪೆಸೆದುದು ಕುಮುದಿನಿ ನಿಶಾಮುಖಂ ನಸುಗರ್ಪಿಂ
ದೆಸೆದುದು ಪಡುವಣದೆಸೆ ಕೆಂ
ಪೆಸೆದುದು ದಿವಸಾವಸಾನಮಪ್ಪುದುಮಾಗಳ್            ೧೪೬
ವ|| ಆಗಳನುರಾಗದಿಂ ದೀತಿಗಳ್ ಬೆರಸು ದಿವಸಕರನದೃಶ್ಯನಪ್ಪುದುಂ
ಒಪ್ಪಿಸುತ್ತಾನೋ ಎಂಬಂತೆ ಕಾಣುತ್ತಿತ್ತು. ವ|| ಅದಲ್ಲದೆ ೧೪೨. ಕಾದಂಬರಿಯು ಚಂದ್ರಾಪೀಡನನ್ನು ಮರೆಯಲ್ಲಿ ಬಹಳ ಸಂಭ್ರಮದಿಂದ ನೋಡುತ್ತಿದ್ದಳು. ಅವಳ ತೊಡೆ ನಡುಗಿ ತಡವರಿಸುತ್ತಿತ್ತು. ಅವಳು ಉಟ್ಟ ಸೀರೆ ಜೋಲಾಡುತ್ತಿತ್ತು. ಮೇಲುಹೊದಿಕೆಯು ಬಿದ್ದು ಬಿದ್ದು ಹೋಗುತ್ತಿದ್ದು ಅದನ್ನು ಮತ್ತೆ ಮತ್ತೆ ಸ್ತನಗಳಿಗೆ ಮುಚ್ಚುತ್ತಿದ್ದಳು. ನೀಳವಾದ ಕೇಶಪಾಶವು ಬಿಚ್ಚಿ ಹೆಗಲಿನ ಮೇಲೆ ಚದುರಲು ಅದನ್ನು ಸರಿಪಡಿಸುತ್ತಿದ್ದಳು. ತ್ರಿವಳಿಗಳು ಕಾಣಿಸಿಕೊಳ್ಳದಂತೆ ಅವಕಾಶ ಮಾಡಿಕೊಂಡು ಶರೀರವನ್ನು ನಿಗುರಿಸಿ ನಿಗುರಿಸಿ ಉದ್ದ ಮಾಡುತ್ತಿದ್ದಳು. ಹೀಗೆ ಬಹಳ ಸಡಗರದಿಂದ ನೋಡುತ್ತಿದ್ದಳು. ವ|| ಆ ಸಡಗರದಲ್ಲಿ ೧೪೩. ಮುಕ್ತಾಹಾರವು ಪ್ರಕಾಶಿಸುತ್ತ ಪಕ್ಕಕ್ಕೆ ಸರಿಯಲು, ಕಟಾಕ್ಷದ ಕಾಂತಿಯಿಂದ ಕೂಡಿಕೊಂಡು ಕಿವಿಯ ಮೇಲಿರುವ ಕನ್ನೆ ದಿಲೆಯು ಆಗ ಬಿಳಿಯ ತಾವರೆಗೆ ಸಮಾನವೆನಿಸಲು, ನಾಚಿಕೆಯಿಂದ ಉಂಟಾದ ಕಿರಿನಗೆಯ ಬೆಳಕಿನಿಂದ ತನ್ನ ಒಂದು ಕೆನ್ನೆಯು ಬೆಳಗುತ್ತಿರಲಾಗಿ, ಮುಖವನ್ನು ತಿರುಗಿಸಿ ತಿರುಗಿಸಿ ನಾನಾ ಬಗೆಯ ರಸಗಳು ಕಂಗೊಳಿಸುತ್ತಿರಲಾಗಿ ಪ್ರತ್ಯಕ್ಷ ನಾರಾಯಣನಂತಿರುವ ಅರಸನನ್ನು ಕಾದಂಬರಿಯು ಪ್ರೀತಿಸಿ ನೋಡುತ್ತಿದ್ದಳು. ೧೪೪. ಹಗಲಿನ ಪ್ರಕಾಶವು ಹೋಯಿತು. ಆಕಾಶದಲ್ಲಿ ಬಿಳುಪುಮಿಶ್ರಿತ ಕೆಂಬಣ್ಣವು ಹರಡುತ್ತಿತ್ತು. ಕಮಲಗಳಿಗೆ ಪ್ರಾಣಪ್ರಿಯನಾದ ಸೂರ್ಯನು ಮೆಲ್ಲನೆ ಅಸ್ತಾಚಲದ ಶಿಖರದ ಕಡೆಗೆ ಹೊರಟನು. ೧೪೫. ಇದು ಇನ್ನೂ ಮುಳುಗುವುದೇ ಇಲ್ಲವಲ್ಲ! ಎಂದು ಕೋಪದಿಂದ ಕಾಮಿನಿಯರು ನೋಡುತ್ತಿರಲು, ಸಿಟ್ಟಿನಿಂದ ಉಂಟಾದ ಅವರ ಕಣ್ಣಿನ ಸುಂದರವಾದ ಕೆಂಪು ಬಂದು ಸೇರಿಕೊಂಡಿತೋ ಎಂಬಂತೆ ಸಕಲ ಜಗನ್ಮಂಡಲಕ್ಕೂ ಚಕ್ರವರ್ತಿಯಾದ ಸೂರ್ಯನ ಬಿಂಬವು ಕೆಂಬಣ್ಣವನ್ನು ಪಡೆಯಿತು. ೧೪೬. ಸಾಯಂಕಾಲವಾಗಲು ಕಮಲದ ಬಳ್ಳಿಯೂ ಕೆಂಬಣ್ಣದ ಕಮಲಗಳೂ ಮುಚ್ಚಿಕೊಳ್ಳಲು ಹಸುರುಬಣ್ಣವನ್ನು ಮಾತ್ರ ಪಡೆಯಿತು. ಕುಮುದಲತೆಯು ಅರಳಿದ ಬಿಳಿಯ ಹೂವುಗಳಿಂದ ಬಿಳುಪನ್ನು ಪಡೆದು ಶೋಭಿಸಿತು. ಪ್ರದೋಷಕಾಲವು ತಿಳಿಗಪ್ಪಿನಿಂದ ಶೋಭಿಸಿತು. ಪಶ್ಚಿಮದಿಕ್ಕು ಕೆಂಬಣ್ಣವನ್ನು ತಾಳಿತು. ವ|| ಆಗ ಅನುರಾಗದಿಂದ (ಕೆಂಪು, ಪ್ರೀತಿ) ಕೂಡಿಕೊಂಡವನಾಗಿ ಕಿರಣಗಳೊಂದಿಗೆ ಸೂರ್ಯನು ಅದೃಶ್ಯನಾಗಲಾಗಿ

147-166/

ಕಾದಂಬರಿಯ ಪ್ರಥಮ ಸಂದರ್ಶನ [147 to 166]
ಇದು ಚಿತ್ರರಥತನೂಜೆಯ
ಹೃದಯದಿನಗ್ಗಲಿಪ ರಾಗರಸಮೇ ತೀ
ವಿದುದು ಭುವನಮನೆನಲ್ ತೀ
ವಿದುದಾಗಳ್ ಬಹುಳ ಸಾಂದ್ರಸಾಂಧ್ಯಾರಾಗಂ          ೧೪೭
ವ|| ಮತ್ತಮಿನಿಸಾನುಬೇಗದಿಂ
ಮದನನ ಪೆರ್ಗಿಚ್ಚಿಂ ಮ
ಗ್ಗಿದ ಪೊಣರ್ವಕ್ಕಿಗಳ ಹೃದಯಸಂಕುಳದಿಂದು
ಣ್ಮಿದ ಕರ್ಬೊಗೆಯೆಂಬಿನೆಗಂ
ಪುದಿದೆತ್ತಂ ಮರ್ಬಿನುರ್ಬು ಪರ್ಬಿತ್ತಾಗಳ್      ೧೪೮
ತರತರದಿಂದೆಂಟುಂ ದಿ
ಕ್ಕರಿಗಳ್ ನೆರೆದೊಟ್ಟಿಕೊಳ್ವ ಕರಪುಷ್ಕರಶೀ
ಕರಮೇ ಪೊಣ್ಮಿದುವೆನಲಂ
ಬರದೊಳ್ ತುಱಗಿದುವು ಧವಳತಾರಾನಿಕರಂ           ೧೪೯
ವ|| ಆಗಳಾ ಕಾದಂಬರಿ ಮಾಡದಿಂದಿೞದಳಿತ್ತಲರಸಂ ಕೇಳೀಶೈಲದಿಂದವನಿತಳಕ್ಕವತರಿಸಿ
ಅದೊ ರಜನಿಯನನುರಾಗದೆ
ಹೃದಯಮನೇಱಸಿದನೆಂಬಿನಂ ಮಂಡಲಮ
ಧ್ಯದೊಳೆಸೆಯಲಾತ್ಮಲಾಂಛನ
ಮುದಯಿಸಿದಂ ರಜನಿನಾಥನುದಯಾಚಲದಿಂ           ೧೫೦
ವ|| ಅಂತು ವಿಭಾವರೀವನಿತಾವಿಲಾಸದಂತಪತ್ರನುಂ ಮದರಾಜ್ಯೆ ಕಾತಪತ್ರನುಮೆನಿಸಿದ ಕುಮುದಿನೀಬಾಂಧವನುದಯಿಸೆ
ಜಗಮಿದು ಮೌಕ್ತಿಕದಿಂದಂ
ತೆಗೆದುದೂ ದಂತದೊಳೆ ಸಮೆದುದೊ ಪಾಲ್ಗಡಲಿಂ
ದೊಗೆದುದೊ ಪೇೞೆಂಬಿನೆಗಂ
ಸೊಗಯಿಸಿದುದು ಸಾಂದ್ರಚಂದ್ರಿಕಾವಿಸ್ತಾರಂ             ೧೫೧
ವ|| ಅಂತಾ ಚಂದ್ರಿಕೆಯೊಳ್ ನೃಪರೂಪಚಂದ್ರಂ ಕೇಳೀಶೈಲದ ತಪ್ಪಲೊಳ್ ನಡಪಾಡುತಿರ್ಪುದುಂ ಪರಿಜನಂಗಳ್
೧೪೭. ಕಾದಂಬರಿಯ ಹೃದಯದಲ್ಲಿ ತುಂಬಿಕೊಂಡು ಅಲ್ಲಿಂದ ಹೊರಹೊಮ್ಮುತ್ತಿರುವ ರಾಗದ (ಚಂದ್ರಾಪೀಡನ ಮೇಲಿನ ಪ್ರೀತಿ, ಕೆಂಪು) ಸಮುದ್ರವು ಪ್ರಪಂಚವನ್ನೆಲ್ಲಾ ತುಂಬಿಬಿಟ್ಟಿದೆಯೋ ಎಂಬಂತೆ ಬಹಳ ದಟ್ಟವಾದ ಸಂಜೆಗೆಂಪು ಹರಡಿತು. ವ|| ಮತ್ತೆ ಸ್ವಲ್ಪ ಹೊತ್ತಿನಲ್ಲಿ ೧೪೮. ಆಗ ಮನ್ಮಥನ ದೊಡ್ಡ ಬೆಂಕಿಯಿಂದ (ವಿರಹಾಗ್ನಿ) ಬೆಂದ ಚಕ್ರವಾಕಪಕ್ಷಿಗಳ ಹೃದಯಗಳಿಂದ ಏಳುತ್ತಿರುವ ದಟ್ಟವಾದ ಕತ್ತಲೆಯು ಎಲ್ಲೆಲ್ಲೂ ವ್ಯಾಪಿಸಿಕೊಂಡು ಹಬ್ಬಿತು. ೧೪೯. ಅಷ್ಟದಿಗ್ಗಜಗಳು ಕ್ರಮವಾಗಿ ಸೇರಿ ಮೈಮೇಲೆ ಸುರಿದುಕೊಳ್ಳುವ ಸೊಂಡಲಿನ ತುದಿಯಿಂದ ಹೊರಹೊಮ್ಮುವ ನೀರಿನ ಹನಿಗಳು ಹರಡಿಕೊಂಡಂತೆ ಆಕಾಶದಲ್ಲಿ ಶುಭ್ರವಾದ ನಕ್ಷತ್ರಗಳ ಗುಂಪು ಕವಿಯಿತು. ವ|| ಆಗ ಕಾದಂಬರಿಯು ಮಹಡಿಯಿಂದಿಳಿದಳು. ಈ ಕಡೆ ಚಂದ್ರಾಪೀಡನು ಕೇಳೀಶೈಲದಿಂದ ಭೂಮಿಗೆ ಇಳಿದು ೧೫೦. ಇಗೊ, ರಾತ್ರಿಯ ಮೇಲಿನ ಪ್ರೀತಿಯಿಂದ ಅದನ್ನು ತನ್ನ ಹೃದಯದಲ್ಲಿ ಸೇರಿಸಿಕೊಂಡಿದ್ದಾನೆ ಎಂಬಂತೆ ಬಿಂಬದ ಮಧ್ಯದಲ್ಲಿ ಕಪ್ಪುಮಚ್ಚೆಯು ಶೋಭಿಸುತ್ತಿರಲು ರಾತ್ರಿಗೆ ಒಡೆಯನಾದ ಚಂದ್ರನು ಉದಯಪರ್ವತದಿಂದ ಉದಯಿಸಿದನು. ವ|| ಹಾಗೆ ರಾತ್ರಿಯೆಂಬ ವನಿತೆಯ ವಿನೋದದ ದಂತದೋಲೆಯೆಂದೂ ಮನ್ಮಥನ ಚಕ್ರಾಪತ್ಯದ ಒಂದೇ ಆದ ಬಿಳಿಯ ಕೊಡೆಯೆಂದೂ ಹೇಳಿಸಿಕೊಳ್ಳುವ ಕುಮುದಿನೀಬಂಧುವೆನಿಸಿದ ಚಂದ್ರನು ಉದಯಿಸಲಾಗಿ, ೧೫೧. ಈ ಜಗತ್ತು ಮುತ್ತುಗಳಿಂದ ನಿರ್ಮಿಸಲ್ಪಟ್ಟಿದ್ದೆಯೊ ಅಥವಾ ದಂತದಿಂದ ಮಾಡಲ್ಪಟ್ಟಿದೆಯೊ, ಇಲ್ಲವೆ ಕ್ಷೀರಸಮುದ್ರದಿಂದ ಹುಟ್ಟಿದೆಯೊ ಎಂಬಂತೆ ದಟ್ಟವಾದ ಬೆಳದಿಂಗಳ ಪ್ರಸಾರವು ಮನೋಹರವಾಗಿತ್ತು. ವ|| ಹಾಗೆ ಆ ಬೆಳದಿಂಗಳಲ್ಲಿ ಚಂದ್ರಾವತಾರನಾದ ಚಂದ್ರಾಪೀಡನು ಕ್ರೀಡಾಪರ್ವತದ ತಪ್ಪಲ್ಲಿ ಸಂಚರಿಸುತ್ತಿರಲಾಗಿ ಪರಿಜನರು
ತೆರೆಗಳ್ ಮೆಲ್ಪಿಂದೆ ನೀರ್ವಿಜ್ಜಣಿಗೆಯ ತೆಱದಿಂ ಬೀಸೆ ಹಂಸದ್ವಯಂಗಳ್
ತರದಿಂ ಕಣ್ಗೆಯ್ಯೆ ನೀರ್ವಕ್ಕಿಗಳುಲಿಯೆ ದಳನ್ನೀಲನೀರೇಜಿನೀ ಬಂ
ಧುರಗಂಧೋದ್ಗಾರಿ ಲೀಲಾಸರದ ಪುಳಿನದೊಳ್ ಸಿಂಧುವಾರೋಪಹಾರಂ
ಬೆರಸೊಪ್ಪಂಬೆತ್ತುದೀ ಮುತ್ತಿನ ಪಡುಶಿಲೆಯೊಳ್ ದೇವ ಕುಳ್ಳಿರ್ಪುದೀಗಳ್           ೧೫೨
ವ|| ಎಂಬುದುಂ ಕುಳ್ಳಿರೆ ಕೇಯೂರಕಂ ಭೋಂಕನೆ ಬಂದು ದೇವಾ ಕಾದಂಬರೀದೇವಿ ನಿಮ್ಮಂ ನೋಡಲೆಂದು ಬಂದಳೆಂದು ಬಿನ್ನವಿಸಲರಸನತಿಸಂಭ್ರಮದಿನಿದಿರೆೞ್ವನ್ನೆಗಮಿತರೆ ಯಂತಲ್ಪಸಖೀಜನಪರಿವೃತೆಯುಮುಪನೀತಾ ಶೇಷರಾಜಚಿಹ್ನೆಯುಮಾಗಿ
ಎಳವೆ ಸುತ್ತಿದಂತೆ ಮಿಱುಗುತ್ತಿರೆ ಕೇದಗೆಯೋಲೆ ಚಂದ್ರನೊ
ಳ್ವೆಳಗವೊಲೊಪ್ಪಿ ತೋ ದುಗುಲಂ ತನುವೊಳ್ಪೊಳೆಯಲ್ಕೆ ಚಂದನಂ
ತೊಳಗುವದೊಂದು ಹಾರಮಮರಲ್ ಕೊರಲೊಳ್ ನಿಜಕಾಂತಿ ಸುತ್ತಲುಂ
ಬಳಸೆ ಲತಾಂಗಿ ಚಂದ್ರನದೇವತೆಯಂತೆವೊಲಾದಮೊಪ್ಪಿದಳ್             ೧೫೩
ವ|| ಅಂತು ಮದಲೇಖಾದತ್ತಹಸ್ತಾವಲಂಬೆಯಾಗಿ ಕಾದಂಬರೀದೇವಿ ಬಂದು ನಿಜ ಪ್ರೀತಿಯಂ ತೋಱಲೆಂದು ಪರಿಜನದಂತೆ ನೆಲದೊಳ್ ಕುಳ್ಳಿರೆ ಚಂದ್ರಾಪೀಡದೇವನುಂ ಮೌಕ್ತಿಕ ಶಿಲಾತಳದೊಳ್ ಕುಳ್ಳಿರಿಮೆಂದು ಮದಲೇಖೆ ಪಿರಿದುಮಾಶ್ವಾಸಿಸೆಯುಮಾಗಳ್ ನೆಲದೊಳ್ ಕುಳ್ಳಿರ್ದು ಗಂಧರ್ವರಾಜನಂದನೆಯನಿಂತೆಂದಂ
ನೋಡಲೊಡಂ ಕೃತಾರ್ಥರೆನಿಪಾಳ್ಗಳೊಳೇನವಕಾಶಮುಂಟೆ ಮಾ
ತಾಡುವೊಡಿಂತನುಗ್ರಹಿಸುವಲ್ಲಿಗೆ ತಕ್ಕುದದಾವ ಭಂಗಿಯಿಂ
ನೋಡುವೊಡೆನನ್ನೊಳಿಲ್ಲ ಗುಣಲೇಶಮುಮೀ ತೆಱದಿಂದನುಗ್ರಹಂ
ಮಾಡುವುದರ್ಕೆ ದೇವಿಯರದೊಂದು ಋಜುತ್ವಮೆ ಮುಖ್ಯಕಾರಣಂ         ೧೫೪
ವಿಭವದೆ ನೆಗೞ್ದನ್ವಯದೊಂ
ದಭಿಮಾನಮದೇವುದೆಂದು ಪೊಸ ಸೇವಕರೊಳ್
ರಭಸದೆ ನಿಜಸೌಜನ್ಯ
ಪ್ರಭಾವಮಂ ಮೆವಿರಲ್ಲದೇಂ ಪೆಱತುಂಟೇ     ೧೫೫
೧೫೨. “ಅಲೆಗಳು ನೀರಿನಲ್ಲಿ ಅದ್ದಿದ ಬೀಸಣಿಗೆಯಂತೆ ಮೆಲ್ಲನೆ ಬೀಸುತ್ತಿವೆ. ಹಂಸದಂಪತಿಗಳು ಕ್ರಮವಾಗಿ ನಿದ್ರೆ ಮಾಡುತ್ತಿವೆ. ಚಕ್ರವಾಕ ಪಕ್ಷಿಗಳು ವಿರಹವ್ಯಥೆಯಿಂದ ಕೂಗಿಕೊಳ್ಳುತ್ತಿವೆ. ಈಗ ಅರಳಿರುವ ನೀಲಕಮಲಗಳ ಮನೋಹರವಾದ ಸುವಾಸನೆಯನ್ನು ಬೀರುತ್ತಿರುವ ಈ ಕ್ರೀಡಾಸರೋವರದ ಮರಳಿನ ಮೇಲೆ ತಳೆದಿರುವ ಲಕ್ಕಿಹೂವುಗಳಿಂದ ಕೂಡಿ ಮನೋಹರವಾದ ಮುತ್ತಿನ ಹಾಸುಗಲ್ಲಿನ ಮೇಲೆ ಕುಳಿತುಕೊಳ್ಳಬೇಕು ಸ್ವಾಮಿ” ವ|| ಎಂದು ಹೇಳಲು ಚಂದ್ರಾಪೀಡನು ಕುಳಿತುಕೊಂಡನು. ಆಗ ಕೇಯೂರಕನು ತಟ್ಟನೆ ಬಂದು “ಸ್ವಾಮಿ ಕಾದಂಬರೀದೇವಿಯು ನಿಮ್ಮನ್ನು ನೋಡಬೇಕೆಂದು ಬಂದಿದ್ದಾಳೆ” ಎಂದು ಅರಿಕೆಮಾಡಲು ಚಂದ್ರಾಪೀಡನು ಬಹಳ ಸಂಭ್ರಮದಿಂದ ಮೇಲಕ್ಕೆದ್ದನು. ಕಾದಂಬರಿಯು ಸಾಮಾನ್ಯ ಕನ್ನಿಕೆಯಂತೆ ಕೆಲವೇ ಮಂದಿ ಗೆಳತಿಯರಿಂದ ಕೂಡಿಕೊಂಡವಳಾಗಿ, ರಾಜಚಿಹ್ನೆಗಳನ್ನೆಲ್ಲಾ ತೆಗೆದಿಟ್ಟು ೧೫೩. ಕೇದಗೆಹೂವಿನ ಓಲೆಯು ಎಳೆಯಚಂದ್ರನು ಸುತ್ತಿಕೊಂಡಿರುವಂತೆ ಕಿವಿಯಲ್ಲಿ ಸೋಭಿಸುತ್ತಿರಲು, ಉಟ್ಟ ಪಟ್ಟೆಸೀರೆಯು ಚಂದ್ರನ ಬೆಳದಿಂಗಳಂತೆ ಶೋಭಿಸುತ್ತಿರಲು, ಲೇಪಿಸಿಕೊಂಡಿರುವ ಗಂಧವು ಶರೀರದಲ್ಲಿ ಹೊಳೆಯುತ್ತಿರಲು, ಪ್ರಕಾಶಿಸುವ ಒಂದು ಹಾರವು ಕೊರಳಲ್ಲಿ ಒಪ್ಪುತ್ತಿರಲು, ದೇಹದ ಪ್ರಭೆಯು ಸುತ್ತಲೂ ವ್ಯಾಪಿಸಿರಲು ಬಳ್ಳಿಯಂತೆ ದೇಹವುಳ್ಳ ಕಾದಂಬರಿಯು ಚಂದ್ರಮಂಡಲದ ಅದೇವತೆಯಂತೆ ಬಹಳ ಚೆನ್ನಾಗಿ ಶೋಭಿಸುತ್ತಿದ್ದಳು. ವ|| ಹಾಗೆ ಮದಲೇಖೆಯು ಹಸ್ತಲಾಘವವನ್ನು ಕೊಡುತ್ತಿರಲು ಕಾದಂಬರೀದೇವಿಯು ಬಂದು ತನ್ನ ಪ್ರೀತಿಯನ್ನು ತೋರಿಸುವುದಕ್ಕಾಗಿ ಪರಿಜನರಂತೆ ನೆಲದ ಮೇಲೆ ಕುಳಿತುಕೊಂಡಳು. ಚಂದ್ರಾಪೀಡನು ಮುತ್ತಿನ ಹಾಸುಗಲ್ಲಿನ ಮೇಲೆ ಕುಳಿತುಕೊಳ್ಳಿ ಎಂದು ಮದಲೇಖೆಯು ಎಷ್ಟು ಹೇಳಿದರೂ ಕೇಳದೆ ನೆಲದ ಮೇಲೆ ಕುಳಿತುಕೊಂಡು ಕಾದಂಬರಿಯನ್ನು ಕುರಿತು ಹೀಗೆ ಹೇಳಿದನು. ೧೫೪. “ದರ್ಶನವಾದರೆ ಸಾಕು ತಾವು ಕೃತಾರ್ಥರಾದೆವೆಂದು ಭಾವಿಸುವ ಸೇವಕರಿಗೆ ಮಾತನಾಡಲು ತಾನೆ ಅವಕಾಶವೆಲ್ಲಿದೆ? ಯಾವ ರೀತಿಯಿಂದ ವಿಚಾರಮಾಡಿದರೂ ಈ ರೀತಿ ಅನುಗ್ರಹಿಸುವುದಕ್ಕೆ ಯೋಗ್ಯವಾದ ಗುಣಲೇಶವೂ ನನ್ನಲ್ಲಿಲ್ಲ. ಈ ರೀತಿಯಿಂದ ಅನುಗ್ರಹ ಮಾಡುವುದಕ್ಕೆ ತಮ್ಮ ಒಂದು ಸರಳ ಸ್ವಭಾವವೇ ಮುಖ್ಯ ಕಾರಣವು. ೧೫೫. ಐಶ್ವರ್ಯದಿಂದ ಪ್ರಸಿದ್ಧಿಗೊಂಡ ದೊಡ್ಡ ಗಂಧರ್ವವಂಶದಲ್ಲಿ ಹುಟ್ಟಿರುವೆನೆಂಬ ಅಹಂಕಾರವು ನನಗೇಕೆ?
ಎಂದು ಭಾವಿಸಿ ಈ ಹೊಸ ಸೇವಕನಲ್ಲಿ ಬೇಗನೆ ನಿಮ್ಮ ಒಳ್ಳೆಯತನದ ಪ್ರಭಾವವನ್ನು ಮೆರೆಸುತ್ತಿರುವಿರಲ್ಲದೆ ಬೇರೆ ಏನೂ ಇಲ್ಲ.
ಇನಿಸುಂ ದಾಕ್ಷಿಣ್ಯಮುಮಂ
ಮನದೊಳ್ ಭಾವಿಸದೆ ಭೃತ್ಯನೆನೆ ಧನ್ಯನೆನಿಂ
ತಿನಿತಾದರಮೇಕೆಯೊ ಪರಿ
ಜನದೊಳ್ ಬೆಸಕೆಯ್ದು ಬರ್ದುಕಿಮೆಂಬೊಂದೆಡೆಯೊಳ್           ೧೫೬
ಪರರ್ಗುಪಕರಿಪೆಡೆಗಳ್ಗುಪ
ಕರಣಂ ತನು ತೃಣದ ತೆಱದೆ ಲಘುಜೀವಿತಮೆಂ
ಬೆರಡುಂ ಪಾವುಡಮಿಂತೀ
ಬರವಿಂಗೆನಲೆನಗೆ ಲಜ್ಜೆಯಾದಪುದೀಗಳ್      ೧೫೭
ಅವಿರ್ಪೆವು ತನುವಿದೆ ಮೇಣ್
ಜೀವಿತಮಿರ್ದಪ್ಪುದವಯವಂಗಳುಮಿವೆ ಮೆ
ಚ್ಚಾವುದನಾತ್ಮೀಕರಿಪರೊ
ದೇವಿಯರಿಂದೀಗಳಿವಳದುವೆ ಕೃತಾರ್ಥಂ     ೧೫೮
ವ|| ಎಂದು ನುಡಿಯೆ ಮದಲೇಖೆ ಮಾರ್ಕೊಂಡು ನೀವಿನ್ನು ಕೀೞ್ಪಟ್ಟು ನುಡಿಯೆ ಕಾದಂಬರೀದೇವಿ ಖೇದಿಸುವಳೆಂದು ಮತ್ತಮಿಂತೆಂದಳ್
ಇದನಿಂತಿನಿತಂ ನೀವೆ
ನ್ನದೊಡೇಂ ಗಂಧರ್ವರಾಜನಂದನೆ ಕೈಕೊ
ಳ್ಳದ ಕೆಮ್ಮನೆ ಮತ್ತುಪಚಾ
ರದ ನುಡಿ ಸಂದೇಹಬುದ್ಧಿಯಂ ಪುಟ್ಟಿಸದೇ     ೧೫೯
ವ|| ಎಂದು ನುಡಿಯೆ ಕಾದಂಬರೀದೇವಿ ಕೃತಪ್ರಸ್ತಾವೆಯಾಗಿ
ಅವನೀಪಾಲಕಚಕ್ರವರ್ತಿ ವಿಭು ತಾರಾಪೀಡನೆನ್ನಂ ವಿಳಾ
ಸವತೀದೇವಿಯದೆನ್ನಳಾರ್ಯ ಶುಕನಾಸಂ ತಾನದೆನ್ನಂ ಮಹೀ
ಭುವನಂ ನೋಡುವಡೆಂತುಟಲ್ಲಿಗೆನಿತಾವುಜ್ಜೆ ನಿಯಂತಿರ್ಪುದೊ
ಪ್ಪುವುದೇ ಭಾರತವರ್ಷಮೆಂದು ಬೆಸಗೊಂಡಳ್ ಕಾಂತೆ ಭೂಕಾಂತನಂ   ೧೬೦
ವ|| ಎಂದಿವು ಮೊದಲಾಗಿ ಪಲವುಮಂ ಬೆಸಗೊಳುತ್ತಂ ಪಿರಿದುಬೇಗಮಿರ್ದು ಕಾದಂಬರಿ ಕೇಯೂರಕನುಮಂ ಪರಿಜನಮುಮನರಸನ ಸಾರೆಯಿರವೇೞ್ದು ತನ್ನ ಕನ್ನೆಮಾಡಕ್ಕೆ ಪೋಗಿ ಶಯನತಳಮನಲಂಕರಿಸಿದಳಿತ್ತ ಕೇಯೂರಕನಡಿಯೊತ್ತೆ ಮುನ್ನಿರ್ದೆಡೊಯೊಳೆ ಯುವರಾಜನಿರ್ದು
೧೫೬. ಮನಸ್ಸಿನಲ್ಲಿ ಸ್ವಲ್ಪವೂ ಸಂಕೋಚಪಡದೆ ನಾನು ನಿಮ್ಮ ಆಳು ಎಂದು ಹೇಳಿಕೊಳ್ಳುವುದರಿಂದಲೇ ನಾನು ಕೃತಾರ್ಥನಾಗುತ್ತೇನೆ. ಹೀಗಿರುವಲ್ಲಿ ನಮ್ಮ ಸೇವಕರಲ್ಲಿ ನೀವೂ ಸೇರಿ ಬದುಕಿಕೊಳ್ಳಿ ಎಂದು ಅಪ್ಪಣೆ ಮಾಡುವ ಬದಲು ನನಗೆ ಇಷ್ಟು ಉಪಚಾರವೇಕೆ? ೧೫೭. ಪರೋಪಕಾರ ಮಾಡುವ ಕಾಲದಲ್ಲಿ ಸಾಧನವಾದ ಶರೀರ ಮತ್ತು ಹುಲ್ಲಿನಂತೆ ಅಲ್ಪವಾದ ಪ್ರಾಣ, ಇವೆರಡನ್ನೂ ಈ ನಿಮ್ಮ ಆಗಮನಕ್ಕೆ ಕಾಣಿಕೆಯಾಗಿ ಒಪ್ಪಿಸಿದ್ದೇನೆ ಎಂದು ಅರಿಕೆಮಾಡಲು ನನಗೆ ನಾಚಿಕೆಯಾಗುತ್ತದೆ. ೧೫೮. ನಾನು ಇದ್ದೇನೆ. ಈ ಶರೀರವಿದೆ ಮತ್ತು ಪ್ರಾಣವಿದೆ. ಅವಯವಗಳೂ ಇವೆ. ಈಗ ಇವುಗಳಲ್ಲಿ ಯಾವುದನ್ನು ದೇವಿಯರು ಮೆಚ್ಚಿ ಅಂಗೀಕರಿಸುತ್ತಾರೋ ಅದೇ ಸಾರ್ಥಕವಾಗುತ್ತದೆ.” ವ|| ಎಂದು ಹೇಳಲಾಗಿ ಮದಲೇಖೆಯು ಆ ಮಾತನ್ನು ತಡೆದು “ನೀವು ಇನ್ನು ಹೀಗೆ ನಿಮ್ಮನ್ನು ಕೀಳಾಗಿ ಭಾವಿಸಿ ಮಾತನಾಡಿದರೆ ಕಾದಂಬರೀದೇವಿಯು ಬೇಜಾರುಪಡುತ್ತಾಳೆ” ಎಂದು ಹೇಳಿ ಮತ್ತೆ ಹೀಗೆ ಹೇಳಿದಳು. ೧೫೭. “ಇಷ್ಟು ಮಾತನ್ನು ನೀವು ಹೇಳದಿದ್ದರೆ ಏನು ಕೊರತೆ? ಕಾದಂಬರೀದೇವಿಗೆ ಇದೇನೂ ಬೇಕಿಲ್ಲ ಸುಮ್ಮನೆ ಉಪಚಾರದ ಮಾತು ಸಂದೇಹ ಬುದ್ಧಿಯನ್ನುಂಟುಮಾಡುವುದಿಲ್ಲವೆ?” ವ|| ಎಂದು ಹೇಳಲಾಗಿ ಕಾದಂಬರೀದೇವಿಯು ಅವಕಾಶಮಾಡಿಕೊಂಡು ೧೬೦. “ಪ್ರಪಂಚವನ್ನೆಲ್ಲಾ ಕಾಪಾಡುವ ಚಕ್ರವರ್ತಿಯಾದ ತಾರಾಪೀಡಮಹಾರಾಜನು ಹೇಗಿದ್ದಾನೆ? ಮಹಾರಾಣಿಯಾದ ವಿಲಾಸವತೀದೇವಿಯು ಹೇಗಿದ್ದಾಳೆ? ಮಂತ್ರಿಯಾದ ಶುಕನಾಸನು ಹೇಗಿದ್ದಾನೆ? ಭೂಮಿಯು ನೋಡುವುದಕ್ಕೆ ಹೇಗಿದೆ? ಉಜ್ಜಯನಿಯು ಇಲ್ಲಿಗೆ ಎಷ್ಟು ದೂರದಲ್ಲಿದೆ? ಹೇಗಿದೆ? ಭಾರತವರ್ಷವು ಚೆನ್ನಾಗಿದೆಯೆ?” ಎಂದು ಕೇಳಿದಳು. ವ|| ಇವೇ ಮೊದಲಾದ ಹಲವು ವಿಚಾರಗಳನ್ನು ಕೇಳುತ್ತಾ ಬಹಳ ಹೊತ್ತು ಇದ್ದು, ಕಾದಂಬರಿಯು ಕೇಯೂರಕನನ್ನೂ ಪರಿಜನರನ್ನೂ ಚಂದ್ರಾಪೀಡನ ಹತ್ತಿರವೇ ಇರುವಂತೆ ಹೇಳಿ ತನ್ನ ಅಂತಪುರಕ್ಕೆ ಹೋಗಿ ಹಾಸಿಗೆಯನ್ನು ಅಲಂಕರಿಸಿದಳು (ಮಲಗಿದಳು). ಈ ಕಡೆ ಕೇಯೂರಕನು ಕಾಲನ್ನು ಒತ್ತುತ್ತಿರಲಾಗಿ,
ಕಾದಂಬರೀದೇವಿಯ ನಿರಹಂಕಾರಮುಮಂ ಮಹಾಶ್ವೇತೆಯ ನಿಷ್ಕಾರಣವತ್ಸಲತೆಯುಮಂ ಮದಲೇಖೆಯ ಸುಜನತೆಯುಮಂ ಪರಿಜನದ ಮಹಾನುಭಾವತೆಯುಮಂ ಗಂಧರ್ವ ರಾಜಲೋಕದ ಸಮೃದ್ಧತೆಯುಮಂ ಕಿಂಪುರಷವಿಷಯದ ರಮ್ಯತೆಯುಮಂ ಮನದೊಳ್ ಭಾವಿಸುತ್ತಿರ್ಪನ್ನೆಗಂ
ಇರುಳೋರಂತಿರೆ ಕಾದಂ
ಬರಿಯನೆ ನೋಡುತ್ತಮಿರ್ದು ಝೊಂಪಿಸೆ ನಿದ್ರಾ
ತುರನಾಗಿ ಪೞ್ಕೆಸಾರ್ವಂ
ತಿರೆ ಸಾರ್ದಂ ಚಂದ್ರನಪರವೇಲಾವನಮಂ   ೧೬೧
ಇನಿಸುಂ ನಿಲಲಾಱದೆ ಕಾ
ಮಿನಿಯರ ಕಣೋತ್ಪಲಪ್ರಹಾರದ ನಿಸ್ತೇ
ಜನದಿಂ ತನುವಾದಂತಿರೆ
ತನುವಾದುವು ಕೂಡೆ ಸೆಜ್ಜೆವನೆಗಳ ಸೊಡರ್ಗಳ್        ೧೬೨
ಬೆಳಗಾಯ್ತೆಂಬೊಂದೞಲ
ಗ್ಗಳಿಸಲ್ ಪೊಸವೇಟಕಾರ್ತಿಯರ ಬಿಸುಸುಯ್ಯೊಳ್
ಬೆಳಗಿದುದೆಂಬಿನಮಾ
ಗಳದೇಂ ಕೊರಗಿದದೊ ಕುಮುದಿನೀವಿಸ್ತಾರಂ            ೧೬೩
ಬಗೆಯದೆ ವಿರಹಿಗಳಂ ಮಿಗೆ
ತೆಗೆದೆಚ್ಚು ಬೞಲ್ದ ಮಧುಸಖನ ಸುಯ್ಯೆಲರ್ವೊಲ್
ಸೊಗಯಿಸಿ ಪೊತ್ತಲರ್ಗಂಪಂ
ನೆಗೆದು ತಣ್ಣೆಲರದಿನಿಸು ತೀಡಿತ್ತಾಗಳ್          ೧೬೪
ಅರಸನನೀಕ್ಷಿಸಿ ಮದನಾ
ತುರೆಯಾದಂತಿರುಳೊಳಾವಗಂ ಕುಮುದದೊಳಾ
ದರದೊಳಿರಲ್ಕವು ಕೊರಗಲ್
ಸಿರಿ ಪಂಕಜದಲ್ಲಿ ಮೆಯ್ಯನಿಕ್ಕಿದಳಾಗಳ್       ೧೬೫
ವ|| ತದನಂತರಂ
ಅದೆ ಜಕ್ಕವಕ್ಕಿಗಳ ಹೃದ
ಯದ ರಾಗಂ ಪುದಿದುದೆನಿಸಿ ಕೆಂಪಂ ಕೆಯ್ಕೊಂ
ಡುದಯಾದ್ರಿಯಿಂದಮುದಯಿಸಿ
ದುದು ಬಿಂಬಂ ಚಕ್ರವಾಕಚಕೇಶ್ವರನಾ          ೧೬೬
ಮೊದಲಿದ್ದ ಸ್ಥಳದಲ್ಲೆ ಯುವರಾಜನಿದ್ದು ಕಾದಂಬರೀದೇವಿಯ ನಿರಹಂಕಾರತೆಯನ್ನೂ ಮಹಾಶ್ವೇತೆಯ ಅಕಾರಣಮಮತೆಯನ್ನೂ ಮದಲೇಖೆಯ ಒಳ್ಳೆಯತನವನ್ನೂ ಪರಿಜನರ ಉದಾರಸ್ವಭಾವವನ್ನೂ ಗಂಧರ್ವಲೋಕದ ಸಮೃದ್ಧಿಯನ್ನೂ ಕಿಂಪುರುಷವರ್ಷದ ರಮಣೀಯತೆಯನ್ನೂ ಮನಸ್ಸಿನಲ್ಲೇ ಆಲೋಚಿಸುತ್ತಿರಲಾಗಿ, ೧೬೧. ಚಂದ್ರನು ರಾತ್ರಿ ಒಂದೇ ಸಮನೆ ಕಾದಂಬರಿಯನ್ನೇ ನೋಡುತ್ತಿದ್ದು ತೂಕಡಿಕೆ ಬರಲಾಗಿ ನಿದ್ರೆ ಮಾಡಬೇಕೆಂಬ ತವಕದಿಂದ ಹಾಸಿಗೆಯನ್ನು ಸೇರುವಂತೆ ಪಶ್ಚಿಮ ಸಮುದ್ರತೀರದ ಕಾಡನ್ನು ಸೇರಿದನು. ೧೬೨. ಕಾಮಿನಿಯರು ರಾತ್ರಿ ತಮ್ಮಕಿವಿಯ ಆಭರಣವಾದ ಕನ್ನೆ ದಿಲೆಯಿಂದ ಹೊಡೆಯಲು ತೇಜೋಭಂಗವಾದುದರಿಂದ ಸ್ವಲ್ಪವೂ ತಡೆದುಕೊಳ್ಳಲಾರದೆ ಕೃಶವಾದಂತೆ ಶಯನಗೃಹದ ದೀಪಗಳು ಸಣ್ಣಗಾದುವು. ೧೬೩. ಅಯ್ಯೋ, ಬೆಳಗಾಗಿ ಹೋಯಿತಲ್ಲ ಎಂದು ಅಳಲು ಹೆಚ್ಚಾಗಲು ಹೊಸದಾಗಿ ದಾಂಪತ್ಯಸುಖಕ್ಕೆ ಕಾಲಿಟ್ಟ ಕಾಮಿನಿಯರು ಬಿಸಿ ನಿಟ್ಟುಸಿರುಬಿಡುತ್ತಿರಲು ಅದರಿಂದ ಆವರಿಸಲ್ಪಟ್ಟಂತೆ ಕನ್ನೆ ದಿಲೆಗಳ ಗುಂಪು ಬಾಡಿತು. ೧೬೪. ಸ್ವಲ್ಪವೂ ಯೋಚಿಸದೆ ವಿರಹಿಗಳ ಮೇಲೆ ಹೆಚ್ಚಾಗಿ ಬಾಣಗಳನ್ನು ಬಿಟ್ಟು ಬಿಟ್ಟು ಆಯಾಸಗೊಂಡ ಮನ್ಮಥನ ನಿಟ್ಟುಸಿರಿನಂತೆ ಅಂದವಾದ ಹೂವಿನ ವಾಸನೆಯನ್ನು ಧರಿಸಿವ್ಯಾಪಿಸಿ ತಂಗಾಳಿಯು ಸಣ್ಣನಾಗಿ ಬೀಸುತ್ತಿತ್ತು.
೧೬೫. ಚಂದ್ರಾಪೀಡನನ್ನು ನೋಡಿ ಕಾಮಪೀಡಿತಳಾದ ಲಕ್ಷಿ ಯು ವಿರಹತಾಪವನ್ನು ತಂಪಿಸಿಕೊಳ್ಳಲು ರಾತ್ರಿಯೆಲ್ಲಾ ಕನ್ನೆ ದಿಲೆಯಲ್ಲಿ ಆಸಕ್ತಿಯಿಂದಿದ್ದು ಈಗ ಅವು ಬಾಡಿಹೋಗಲು ಕಮಲಕ್ಕೆ ಬಂದು ಸೇರಿದಳು. ವ|| ಆಮೇಲೆ ೧೬೬. ರಾತ್ರಿಯಲ್ಲೆಲ್ಲಾ ಚಕ್ರವಾಕಪಕ್ಷಿಗಳು
ವ|| ಆಗಳ್ ಚಂದ್ರಾಪೀಡಂ ಪ್ರಕ್ಷಾಳಿತಮುಖಕಮಲನುಂ ಕೃತಸಂಧ್ಯಾವಂದನನುಂ ಗೃಹೀತತಾಂಬೂಲನುವಾಗಿ ಕೇಯೂರಕ ಕಾಂಬರಿಯೆಲ್ಲಿ ರ್ದಳುಪ್ಪವಡಿಸಿದಳಿಲ್ಲೆಂಬುದಂ ನೋಡಿ ಬಂದ ಱಪುವುದೆಂಬುದುಮವಂ ಪೋಗಿಬಂದು ದೇವ ಮಂದರಪ್ರಾಸಾದದ ಕೆಳಗಣ ಸೌಧತಳವೇದಿಕೆಯೊಳ್ ಮಹಾಶ್ವೇತೆವೆರಸಿರ್ದಪಳ್ ಎಂದು ಬಿನ್ನಪಂಗೆಯ್ಯಲೊಡಂ ಗಂಧರ್ವ ರಾಜನಂದನೆಯಲ್ಲಿಗೆ ಬರ್ಪನ್ನೆಗಮನೇಕ ಪರಿವ್ರಾಜಿಕಾಸಮಾಜಂ ಸುತ್ತಮೋಲಗಿಸುತ್ತಿರಲಂತ ಪುರಾಭ್ಯರ್ಹಿತರೊಳಾದರಂಬೆರಸು ಸಂಭಾಷಿಸುತ್ತಂ ಸೌಧತಳವೇದಿಕೆಯೊಳ್ ಗಂಧರ್ವರಾಜ ಬಾಂಧವವೃದ್ಧರಂ ವೇತ್ರಾಸನಾದಿ ದಾನದಿಂ ಸನ್ಮಾನಿಸುತ್ತಮಿರ್ದ ಮಹಾಶ್ವೇತೆಯ ಪೆಱಗೆ

167-177/

ಕಾದಂಬರಿಯ ಪ್ರಥಮ ಸಂದರ್ಶನ [167 to 177]
ಎರಡುಂ ಬಂಚಂಗಳಿಂದಿಂಚರಮೊಸರ್ವಿನೆಗಂ ಕಿನ್ನರದ್ವಂದ್ವಮೊತ್ತು
ತ್ತಿರೆ ನಾನಾ ಭಂಗಿಂಯಿಂ ನಾರದತನಯೆ ನಯಂಬೆತ್ತುದೆಂಬಂತೆ ಪಾಡು
ತ್ತಿರೆ ಪುಣ್ಯೋಪೇತಮಂ ಭಾರತಮನೆಸೆವ ಪೌರಾಣಿಕರ್ ಪಕ್ಕದೋದು
ತ್ತಿರೆ ಕೇಳುತ್ತಿರ್ದ ಕಾದಂಬರಿಯನವನಿಪಂ ದೂರದೊಳ್ ಕಂಡನಾಗಳ್   ೧೬೭
ವ|| ಅಂತು ಬಂದು
ಲಲನೆಯ ವಕ್ತ್ರಕಾಂತಿ ದೊರೆಕೊಳ್ಗೆನಗೆಂದಮೃತಾಂಶು ಭಕ್ತಿಯಿಂ
ಬಲವರುತಿರ್ದನೋ ಪಿರಿದುಮೆಂಬಿನೆಗಂ ನವಕರ್ಣಪೂರದೊಂ
ದಲೆದ ಶಿರೀಷಮಂಜರಿಯನೀಕ್ಷಿಸಿ ಪಾವಸೆಗೆತ್ತು ತೃಷ್ಣೆಯಿಂ
ಬಲವರುತಿರ್ದುದಂಗನೆಯನುನ್ಮುಖ ಬಾಲಮರಾಳಮಂಡಳಂ ೧೬೮
ಪೊಳೆವ ಸುಲಿಪಲ್ಲ ನುಣ್ಬೆಳ
ಗೆಳಸಿದ ತಾಂಬೂಲಬದ್ಧ ಕೃಷ್ಣಿಕೆಯಿಂ ಕ
ಣ್ಗೊಳಿಪ ನಿಜಾಧರಮಂ ಕೋ
ಮಳೆ ನೋಡುತ್ತಿರ್ದಳಮಳಮಣಿದರ್ಪಣದೊಳ್         ೧೬೯
ವ|| ಅಂತಿರ್ದಳನೆಯ್ದೆವಂದು ಸುಧಾವೇದಿಕೆಯೊಳಿಕ್ಕಿದಾಸನಮನಲಂಕರಿಸಿ ಕಿಱದು ಬೇಗಮಿರ್ದು ಮಹಾಶ್ವೇತೆಯಂ ಮಂದಸ್ಮಿತವದನನಾಗಿ ನೋೞ್ಪುದುಂ ವಿದಿತಾಭಿಪ್ರಾಯೆಯಾಗಿ ಕಾದಂಬರಿಯನಿಂತೆಂದಳ್
ತಮ್ಮ ಹೃದಯದಲ್ಲಿ ಸೂರ್ಯನನ್ನೇ ನೆನೆಸಿಕೊಳ್ಳುತ್ತಿದ್ದುವು. ಇದರಿಂದ ಸೂರ್ಯನು ಅವುಗಳ ಹೃದಯ ಇದ್ದಂತಾಯಿತು. ಇದರಿಂದ ಚಕ್ರವಾಕಪಕ್ಷಿಗಳ ಹೃದಯದಲ್ಲಿದ್ದ ರಾಗವು (ಕೆಂಪು, ಅನುರಾಗ) ಅಂಟಿಕೊಂಡಿದೆಯೊ ಎಂಬಂತೆ ಕೆಂಬಣ್ಣವನ್ನು ತಾಳಿದ ಜಗನ್ಮಂಡಲಾಪತಿಯಾದ ಸೂರ್ಯನ ಬಿಂಬವು ಉದಯಪರ್ವತದಿಂದ ಉದಯಿಸಿತು. ವ|| ಆಗ ಚಂದ್ರಾಪೀಡನು ಮುಖವನ್ನು ತೊಳೆದುಕೊಂಡು ಸಂಧ್ಯಾವಂದನೆಯನ್ನು ಮಾಡಿ, ವೀಳೆಯವನ್ನು ಮೆದ್ದು “ಕೇಯೂರಕ, ಕಾದಂಬರಿಯು ಎಲ್ಲಿದ್ದಾಳೆ? ಎದ್ದಿದ್ದಾಳೋ ಇಲ್ಲವೋ? ಎಂಬುದನ್ನು ನೋಡಿಕೊಂಡು ಬಂದು ನನಗೆ ತಿಳಿಸು” ಎಂದು ಹೇಳಿದನು. ಅವನು ಹೋಗಿ “ಸ್ವಾಮಿ ಮಂದರಪ್ರಾಸಾದವೆಂಬ ಮಹಲಿನ ಕೆಳಭಾಗದ ಸುಣ್ಣ ಬಳಿದು ಶುಭ್ರವಾಗಿರುವ ವೇದಿಕೆಯಲ್ಲಿ ಮಹಾಶ್ವೇತೆಯ ಜೊತೆಯಲ್ಲಿದ್ದಾಳೆ” ಎಂದು ಅರಿಕೆಮಾಡಲು, ಚಂದ್ರಾಪೀಡನು ಕಾದಂಬರಿಯ ಬಳಿಗೆ ಬಂದನು. ಅಲ್ಲಿ ಅನೇಕ ಸಂನ್ಯಾಸಿನಿಯರ ಗುಂಪು ಸುತ್ತುವರಿದಿರಲು ರಾಣೀವಾಸದ ಹಿರಿಯರೊಂದಿಗೆ ಆದರದಿಂದ ಮಾತುಕತೆ ನಡೆಸುತ್ತ ಮಹಲಿನ ಕೆಳಗಣ ಸುಣ್ಣ ಬಳಿದ ಕಟ್ಟೆಯಲ್ಲಿ ಗಂಧರ್ವರಾಜನ ವೃದ್ಧರಾದ ನೆಂಟರಿಷ್ಟರನ್ನು ಬೆತ್ತ ಕುರ್ಚಿಯಲ್ಲಿ ಕುಳ್ಳಿರುವುದೇ ಮೊದಲಾದ ಸತ್ಕಾರಗಳಿಂದ ಮನ್ನಣೆ ಮಾಡುತ್ತಿದ್ದ ಮಹಾಶ್ವೇತೆಯ ಹಿಂಭಾಗದಲ್ಲಿ ೧೬೭. ಕಿನ್ನರದಂಪತಿಗಳು ಎರಡು ಕೊಳಲುಗಳನ್ನು ಮಧುರಸ್ವರವು ಹೊರಡುವಂತೆ ಬಾರಿಸುತ್ತಿರಲು, ನಾರದನ ಸಾಕುಮಗಳಾದ ಭದ್ರೆಯೆಂಬುವಳು ನಾನಾ ರೀತಿಗಳಿಂದ ಮಧುರವಾಗಿ ಹಾಡುತ್ತಿರಲು, ಪಕ್ಕದಲ್ಲಿ ಪುರಾಣಿಕರು ಪುಣ್ಯಕರವಾದ ಮಹಾಭಾರತವನ್ನು ಓದುತ್ತಿರಲು, ಕೇಳುತ್ತಿದ್ದ ಕಾದಂಬರಿಯನ್ನು ಚಂದ್ರಾಪೀಡನು ದೂರದಲ್ಲೆ ಕಂಡನು, ವ|| ಹಾಗೆ ಬಂದು ೧೬೮. ಕಾದಂಬರಿಯು ಕಿವಿಯಲ್ಲಿ ಬಾಗೆ ಹೂವಿನ ಗೊಂಚಲನ್ನು ಧರಿಸಿಕೊಂಡಿದ್ದಳು, ಅದು ಅಲುಗಾಡುತ್ತಿತ್ತು. ಅದನ್ನು ಪಾಚಿಯೆಂದು ತಿಳಿದು ತಿನ್ನಬೇಕೆಂಬ ಆಸೆಯಿಂದ ಮುಖವನ್ನು ಮೇಲಕ್ಕೆತ್ತಿಕೊಂಡಿರುವ ಮರಿಹಂಸಗಳ ಗುಂಪು ಸುತ್ತುವರಿದಿದ್ದುವು. ಅದನ್ನು ನೋಡಿದರೆ ಕಾದಂಬರೀದೇವಿಯ ಮುಖದ ಕಾಂತಿಯು ತನಗೆ ದೊರಕಬೇಕೆಂದು ಚಂದ್ರನು ಭಕ್ತಿಯಿಂದ ಅವಳಿಗೆ ಸರಿಯಾಗಿ ಪ್ರದಕ್ಷಿಣೆ ಮಾಡುತ್ತಿರುವನೋ ಎಂಬಂತೆ ಕಾಣುತ್ತಿತ್ತು. ೧೬೯. ಆ ಕೋಮಲಾಂಗಿಯು ಹೊಳೆಯುತ್ತಿರುವ ಶುಭ್ರವಾದ ಹಲ್ಲಿನ ನಯವಾದ ಕಾಂತಿಯು ವ್ಯಾಪಿಸಿರುವ, ತಾಂಬೂಲಚರ್ವಣದಿಂದ ಉಂಟಾದ ಕಪ್ಪಿನಿಂದ ರಂಜಿಸುವ ತನ್ನ ತುಟಿಯನ್ನು ನಿರ್ಮಲವಾದ ರನ್ನಗನ್ನಡಿಯಲ್ಲಿ ನೋಡಿಕೊಳ್ಳುತ್ತಿದ್ದಳು. ವ|| ಹಾಗೆ ಇದ್ದ ಅವಳನ್ನು ಸಮೀಪಿಸಿ ಆ ಸುಣ್ಣ ಬಳಿದ ಕಟ್ಟೆಯ ಮೇಲೆ ಹಾಕಿದ ಆಸನವನ್ನು ಅಲಂಕರಿಸಿ ಸ್ವಲ್ಪಕಾಲವಿದ್ದು, ಮಹಾಶ್ವೇತೆಯನ್ನು ಮುಗುಳನಗೆಯಿಂದ ನೋಡಲಾಗಿ, ಅವನ
ಚಂದ್ರಿಕೆಯಿಂದಂ ದ್ರವಿಯಿಪ
ಚಂದ್ರೋಪಲದಂತೆ ನಿನ್ನ ಗುಣಗಣದಿಂದಂ
ಚಂದ್ರಮುಖಿ ನಾಂದನಾಗಿ ನ
ರೇಂದ್ರಂ ನುಡಿಯಲ್ಕಮಱಯದಿರ್ದಪನೀಗಳ್            ೧೭೦
ಅಱಯದೆ ಪೋದೆಡೆಯಂ ಬಿಡ
ದಱಸುತ್ತೆಂತಿರ್ಪನೆನುತಮುಮ್ಮಳದಿಂದಂ
ಪೆಱಗಿರ್ದ ರಾಜಲೋಕಂ
ಮಱುಗದೆ ಮಾಣದು ಕುಮಾರನಂ ಕಾಣ್ಬೆನೆಗಂ          ೧೭೧
ಕಮಲಿನಿಗೆ ಕಮಲಬಂಧುಗೆ
ಕುಮುದಿನಿಗಾ ಕುಮುದಿನೀಶ್ವರಂಗೆಂತೀಗಳ್
ತಮಗಂತಿರ್ಪೆಡೆಗಳ್ ದೂ
ರಮಾದೊಡಂ ಪ್ರೀತಿ ಮಾಣದಾಕಲ್ಪಾಂತಂ   ೧೭೨
ವ|| ಅದಱಂದರಸಂಗೆ ಪೋಗಲ್ವೇೞ್ಕುಮೆಂದು ನುಡಿಯೆ ಕಾದಂಬರಿಯಿಂತೆಂದಳ್
ತವಗಿಂ ಪೆಱತೇಂ ಸ್ವಾ
ನವೆನಿಪ ಪರಿಜನದೊಳೆನ್ನ ಮನದೊಳ್ ಬೇಂ
ಬವಳಾನಲ್ಲಣಮದಱಂ
ದವಕ್ಕ ಮತ್ತಾರ್ಗೆ ಪೇೞ್ದಪಿರೌ         ೧೭೩
ವ|| ಎಂದು ನುಡಿದು ಗಂಧರ್ವಕುಮಾರರಂ ಕರೆದರಸನಂ ಬೀಡಿಂಗೆಯ್ದಿಸಿಮೆಂದು ಪೇೞೆ ವಿದಗ್ಧವಿದ್ಯಾಧರನೆೞ್ದು ಮಹಾಶ್ವೇತೆಗೆ ನಮಸ್ಕಾರಂಗೆಯ್ದು ಕಾದಂಬರಿಗೆ ಕೆಯ್ಗಳಂ ಮುಗಿದು
ಪಿರಿದು ನುಡಿಯೇವುದೆನಗಿಂ
ಪರಿಜನದೊಳಗೊರ್ವನೆಂದು ದೇವಿಯರೆನ್ನಂ
ಪರಿಭಾವಿಪುದೆಂಬಿದನುಸಿ
ರ್ದರಸಂ ಪೊಱಮಟ್ಟನಾಗಳಂತಪುರಮಂ    ೧೭೪
ವ|| ಅಂತು ಪೊಱಮಡೆ
ಬರತೆಗೆದುದೊ ನೃಪನ ಗುಣೋ
ತ್ಕರಮೊನೆ ಕಳುಪಲ್ಕೆ ಕಡೆಯ ಬಾಗಿಲ್ವಾಡಂ
ಬರೆಗಂ ಬಂದುದು ಕಾದಂ
ಬರಿ ಪೊಱತಾಗಖಿಳ ಕನ್ಯಕಾನಿಕುರುಂಬಂ    ೧೭೫
ಇಂಗಿತವನ್ನು ತಿಳಿದುಕೊಂಡ ಮಹಾಶ್ವೇತೆಯು ಕಾದಂಬರಿಯನ್ನು ಕುರಿತು ಹೀಗೆ ಹೇಳಿದಳು. ೧೭೦. “ಎಲೈ ಚಂದ್ರಮುಖಿ, ಬೆಳದಿಂಗಳಿಂದ ದ್ರವಿಸುವ ಚಂದ್ರಕಾಂತಶಿಲೆಯಂತೆ ನಿನ್ನ ಗುಣಗಣದಿಂದ ಕರಗಿದ ಮನಸ್ಸುಳ್ಳ್ಳವನಾಗಿ ಚಂದ್ರಾಪೀಡನು ಈಗ ಮಾತನಾಡಲಾರದವನಾಗಿದ್ದಾನೆ. ೧೭೧. ಹಿಂದಿರುವ ಸಾಮಂತರಾಜರ ಸಮೂಹವು ಇವನು ಹೋಗಿರುವ ಸ್ಥಳವನ್ನು ತಿಳಿಯದೆ ಹುಡುಕುತ್ತ ಏನಾದನೋ ಎಂಬ ದುಗುಡದಿಂದ ಇವನನ್ನು ಕಾಣುವವರೆಗೂ ಸಂತಾಪಗೊಳ್ಳದೆ ಇರುವುದಿಲ್ಲ. ೧೭೨ ತಾವರೆ ಬಳ್ಳಿಗೂ ತಾವರೆಗೆಳೆಯನಾದ ಸೂರ್ಯನಿಗೂ, ನೈದಿಲೆಬಳ್ಳಿಗೂ ನೈದಿಲೆಯೆರೆಯನಾದ ಚಂದ್ರನಿಗೂ ಹೇಗೋ ಹಾಗೆಯೆ ಈಗ ನಿಮ್ಮಿಬ್ಬರಿಗೂ ಈಗಿನ ಸ್ಥಿತಿಯಲ್ಲಿ ದೂರವಾದರೂ ಪ್ರೀತಿ ಮಾತ್ರ ಕಲ್ಪಪರ್ಯಂತ ತಪ್ಪುವುದಿಲ್ಲ” ವ|| ಅದರಿಂದ ಅರಸನು ಹೋಗಬೇಕೆಂದು ಹೇಳಲಾಗಿ ಕಾದಂಬರಿಯು ಹೀಗೆ ಹೇಳಿದಳು. ೧೭೩. “ಚಂದ್ರಾಪೀಡಮಹಾರಾಜನಿಗೆ ಅನವಾಗಿರುವ ಅವನ ಸೇವಕಳಾಗಿರುವ ನನ್ನ ವಿಷಯದಲ್ಲಿ ನಿಮಗೆ ನಾನು ಇನ್ನು ಬೇರೆ ಹೇಳಬೇಕಾದದ್ದೇನಿದೆ? ನನ್ನ ಮನಸ್ಸಿನಲ್ಲಿ ನಾನು ನನಗೂ ಅವನಿಗೂ ಭೇದವನ್ನು ಸ್ವಲ್ಪವೂ ಎಣಿಸತಕ್ಕವಳಲ್ಲ. ಅದರಿಂದ, ಅಕ್ಕ. ಈ ಮಾತನ್ನು ನೀವು ಯಾರಿಗೆ ಹೇಳುತ್ತೀರಿ?” ವ|| ಎಂದು ಹೇಳಿ ಗಂಧರ್ವಕುಮಾರನನ್ನು ಕರೆದು “ಅರಸನನ್ನು ಅವನ ಶಿಬಿರಕ್ಕೆ ಕಳುಹಿಸಿ ಬನ್ನಿ” ಎಂದು ಹೇಳಲಾಗಿ, ನಿಪುಣಾಗ್ರೇಸರನಾದ ಚಂದ್ರಾಪೀಡನು ಎದ್ದು ಮಹಾಶ್ವೇತೆಗೆ ನಮಸ್ಕಾರಮಾಡಿ, ಕಾದಂಬರಿಗೆ ಕೈಮುಗಿದು ೧೭೪. “ನನಗೆ ಇನ್ನು ಹೆಚ್ಚುಮಾತು ಏತಕ್ಕೆ? ದೇವಿಯರು ನನ್ನನ್ನು ನಿಮ್ಮ ಪರಿಜನರಲ್ಲಿ ಒಬ್ಬನೆಂದು ಭಾವಿಸಿಕೊಳ್ಳಬೇಕು” ಎಂದು ಹೇಳಿ ಚಂದ್ರಾಪೀಡನು ಅಂತಪುರದಿಂದ ಹೊರಟನು. ವ|| ಹಾಗೆ ಹೊರಡಲಾಗಿ ೧೭೫. ಚಂದ್ರಾಪೀಡನ ಗುಣಸಮೂಹದಿಂದ ಆಕರ್ಷಿಸಲ್ಪಟ್ಟಂತೆ ಕಾದಂಬರಿಯೊಬ್ಬಳನ್ನು ಬಿಟ್ಟು ಅಂತಪುರದ ಹುಡುಗಿಯರ ಗುಂಪಷ್ಟೂ
ವ|| ಆಗಳಾ ಕನ್ನಿಕೆಯರಂ ಮಗುೞ ಕೇಯೂರಕಂ ಸಾರ್ಚಿದಿಂದ್ರಾಯುಧಮನೇಱ ಗಂಧರ್ವರಾಜಕುಮಾರರೊಡನೆ ಹೇಮಕೂಟದಿಂ ಪೊಱಮಟ್ಟು ಪೋಗುತ್ತಮಿರ್ದು
ಅಗಲಲಸಹ್ಯಮೆಂದು ಪೆಱಗೀಬೞಸಲ್ವಳೆ ಮುಂದೆ ಬಂದಳೀ
ತೆಗೆವೊಡೆ ಚಿತ್ತ್ತದುತ್ಕಲಿಕೆಯಿಂ ನಭಕೀ ನೆಗೆತಂದಳಾಗಳುಂ
ಮೊಗಮನೆ ನೋಡಲೆಂದುರದೊಳೀ ನೆಲಸಿರ್ದಪಳೆಂದೆನುತ್ತಮಾ
ಮೃಗಶಿಶುನೇತ್ರೆಯಂ ಬಿಡದೆ ಭಾವಿಸಿದಂ ನೃಪರೂಪಚಂದ್ರಮಂ           ೧೭೬
ವ|| ಅಂತು ಪೊಗೆವೋಗೆ ಮಹಾಶ್ವೇತಾಶ್ರಮದಚ್ಛೋದಸರೋವರದ ತೀರದೊಳಿಂದ್ರಾಯುಧದ ಪಜ್ಜೆವಿಡಿದು ಬಂದು ಬಿಟ್ಟಿರ್ದ ನಿಜಸ್ಕಂಧಾವಾರಮಂ ಕಂಡಾ ಗಂಧರ್ವ ಕುಮಾರರಂ ಮಗುೞ ಕಟಕಜನಮಾನಂದಮುಮತಿಕೌತುಕಮುಂ ಕಯ್ಗಣ್ಮೆ ತನತನಗೆ ಪೊಡಮಡುತ್ತಿರಲರ ಮನೆಯಂ ಪೊಕ್ಕು ವೈಶಂಪಾಯನನುಂ ಪತ್ರಲೇಖೆಯುಂ ಬೆರಸು ಸಕಲ ರಾಜಲೋಕಮಂ ಮನ್ನಿಸಿ ತನ್ನ ಪೋದ ಬಂದ ವೃತ್ತಾಂತಮೆಲ್ಲಮಂ ಪೇೞುತ್ತಮಾ ಪಗಲಂ ಕಳೆದು
ತರಳಾಕ್ಷಿಯನಾ ಕಾದಂ
ಬರಿಯಂ ರಣರಣಕ ವಿಕಲಹೃದಯದಿನೋರಂ
ತಿರೆ ಚಿಂತಿಸುತ್ತಮಿರ್ದಾ
ಯಿರುಳನದೆಂತಾನುಮವನಿಪಾಲಂ ಕಳೆದಂ             ೧೭೭
ಕಾಜಂಬರಿಯ ಪ್ರಥಮ ಸಂದರ್ಶನ
ಸಮಾಪ್ತ
ಅವನನ್ನು ಕಳುಹಿಸಿಕೊಡುವುದಕ್ಕಾಗಿ ಹೊರಬಾಗಿಲವರೆಗೂ ಬಂದುತ್ತು. ವ|| ಆಗ ಆ ಕನ್ನಿಕೆಯರನ್ನು ಹಿಂದಕ್ಕೆ ಕಳುಹಿಸಿ, ಕೇಯೂರಕನು ತಂದು ನಿಲ್ಲಿಸಿದ ಇಂದ್ರಾಯುಧವನ್ನು ಹತ್ತಿ ಗಂಧರ್ವರಾಜಕುಮಾರರೊಂದಿಗೆ ಹೇಮಕೂಟದಿಂದ ಹೊರಟುಹೋಗುತ್ತಿದ್ದು ೧೭೬. “ಇಗೋ ಬಿಟ್ಟಿರಲು ಸಾಧ್ಯವೇ ಇಲ್ಲವೆಂದು ನನ್ನನ್ನೇ ಹಿಂಬಾಲಿಸುತ್ತಿದ್ದಾಳೆ. ಇಗೋ, ನನ್ನನ್ನು ಹೋಗಬೇಡವೆಂದು ತಡೆಯುವುದಕ್ಕಾಗಿ ಮುಂದೆ ಬಂದಿದ್ದಾಳೆ. ಇದೋ, ಮನಸ್ಸಿನ ಕುತೂಹಲದಿಂದ ಆಕಾಶಕ್ಕೆ ಹಾರಿ ಬಂದಿದ್ದಾಳೆ. ಯಾವಾಗಲೂ ಮುಖವನ್ನೇ ನೋಡಿಕೊಂಡಿರಬೇಕೆಂದು ವಕ್ಷಸ್ಥಳದಲ್ಲೇ ನೆಲೆಸಿದ್ದಾಳೆ” ಎನ್ನುತ್ತಾ ಎಳೆಯ ಜಿಂಕೆಯಂತೆ ಕಣ್ಣುಳ್ಳ ಕಾದಂಬರಿಯನ್ನು ಚಂದ್ರಾವತಾರನಾದ ಚಂದ್ರಾಪೀಡನು ಚಿಂತಿಸುತ್ತಿದ್ದನು. ವ|| ಹಾಗೆ ಹೋಗುತ್ತಾ ಹೋಗುತ್ತಾ ಮಹಾಶ್ವೇತಾಶ್ರಮದಲ್ಲಿರುವ ಅಚ್ಛೋದ ಸರೋವರದ ದಡದಲ್ಲಿ ಇಂದ್ರಾಯುಧದ ಹೆಜ್ಜೆಯನ್ನು ಅನುಸರಿಸಿ, ಬಂದು ಬೀಡುಬಿಟ್ಟಿದ್ದ ತನ್ನ ಪಾಳಯವನ್ನು ಕಂಡು ಆ ಗಂಧರ್ವಕುಮಾರರನ್ನು ಹಿಂದಕ್ಕೆ ಕಳುಹಿಸಿದನು. ಶಿಬಿರದ ಜನರೆಲ್ಲರೂ ಸಂತೋಷ ಮತ್ತು ಆಶ್ಚರ್ಯವು ಹೆಚ್ಚುತ್ತಿರಲು ತಾವು ತಾವಾಗಿ ನಮಸ್ಕರಿಸುತ್ತಿದ್ದರು. ಬಳಿಕ ಬಿಡದಿಯನ್ನು ಸೇರಿ ವೈಶಂಪಾಯಮ ಮತ್ತು ಪತ್ರಲೇಖೆಯೊಂದಿಗೆ ಕೂಡಿಕೊಂಡು ಸಾಮಂತರಾಜರನ್ನು ಗೌರವಿಸಿ, ತಾನು ಹೋಗಿ ಬಂದ ವೃತ್ತಾಂತವೆಲ್ಲವನ್ನೂ ಹೇಳುತ್ತಾ ಆ ಹಗಲನ್ನು ಕಳೆದನು. ೧೭೭. ಚಂದ್ರಾಪೀಡನು ಚಂಚಲನೇತ್ರೆಯಾದ ಕಾದಂಬರಿಯನ್ನು ವಿರಹವ್ಯಥೆಯಿಂದ ಬೇಸತ್ತ ಮನಸ್ಸಿನಿಂದ ಒಂದೇ ಸಮನೆ ಚಿಂತಿಸುತ್ತಾ ಆ ರಾತ್ರಿಯನ್ನು ಹೇಗೋ ಕಳೆದನು.
ಕಾದಂಬರಿಯ ಪ್ರಥಮ ಸಂದರ್ಶನ
ಮುಗಿಯಿತು


1-20/

ಕಾದಂಬರಿಯ ದ್ವಿತೀಯ ಸಂದರ್ಶನ [1 to20]
ವ|| ಅಂತು ಕಳೆದಾ ಮಱುದಿವಸಮಾ ಕನ್ನೆಯನೆ ನೆನವುತ್ತಮಾಸ್ಥಾನಮಂಟಪದೊಳಿರ್ಪನ್ನೆಗಂ ಪಡಿಯಱಂಬೆರಸು ಕೇಯೂರಕಂ ಭೋಂಕನೆ ಬಂದು
ವಿನಯಂ ಕೈಗ್ಮಣ್ಮೆ ದೂರಾಂತರದೊಳೆಱಗೆ ಕಂಡಿತ್ತ ಬಾ ಯಿತ್ತ ಬಾಯೆಂ
ಬಿನಮೈತಂದಂಘ್ರಿಪದ್ಮಕ್ಕೆಱಗೆ ತೆಗೆದು ತೞ್ಕೈಸಿದಂ ಪ್ರೀತಿಯಿಂ ಮು
ನ್ನ ನಿಜಾಪಾಂಗಾವಲೋಕಂ ಬೞಕೆ ಹೃದಯವೆಲ್ಲಿಂ ಬೞಕ್ಕಂತೆ ರೋಮಾಂ
ಚನಿಕಾಯೋದ್ಭೇದವಲ್ಲಿಂ ಬೞಕ ಭುಜಯುಗಂ ಸುತ್ತೆ ರಾಜೇಂದ್ರಚಂದ್ರಂ            ೧
ವ|| ಅನಂತರಂ
ಒಸರ್ದಪುದು ನುಡಿಯೊಳೊಲವಿನ
ರಸವೆನೆ ನಸುವೆಳ್ಪು ಮಂದಮಂದಸ್ಮಿತದಿಂ
ಪಸರಿಸುತಿರೆ ಯುವರಾಜಂ
ಬೆಸಗೊಂಡಂ ಪ್ರೀತಿಯಿಂದೆ ಕೇಯೂರಕನಂ   ೨
ಅರಸಿಯರ್ಗೆ ಮಹಾಶ್ವೇತೆಗೆ
ಪರಿಜನನಿವಹಕ್ಕೆ ಕುಶಲಮೇ ಪೇೞೆನಲಾ
ಝೆದರದಿಂದೆ ದೇವ ನೀಮಿಂ
ತಿರೆ ಬೆಸಗೊಂಡಂತೆ ಕುಶಲಮಂತವರ್ಗೆಲ್ಲಂ             ೩
ವ|| ಎಂದಾಗಳಿರ್ಪುವೊರೆದ ದುಗುಲದ ಬಾಸಣಿಗೆಯಂ ಕಳೆದು ತಾವರೆಯ ನೂಲಿಂಸುತ್ತಿದ ಸಿರಿಕಂಡದುರುಳಿಯಂ ಪತ್ತಿಸಿದ ಮೃಣಾಳನಾಳವಲಯದಿಂ ಮುದ್ರಿಸಿದ ನಳಿನೀಪತ್ರಪುಟಮಂ ತೆಗೆದು ಕಾದಂಬರೀದೇವಿಯಟ್ಟಿದ ಮದನವೇದನೆಯ ವಿನ್ನಾಣಂಗಳಪ್ಪ ಪಸುರೆಸೆವ ಪಾಲಡಿಕೆಯ ಗೊಂಚಲಮಂ ಖಚರಕಾಮಿನಿಯರ ಕದಂಪಿನ ಬೆಳ್ಪನಪ್ಪುಕೆಯ್ದು ಕಪ್ಪುರವಳ್ಳಿಯ ಬಿಳಿಯೆಲೆಯ ವೀಳೆಯಮಂ ಎಳೆವೆಯ ಮಱಗಳನೇೞಪ ಕಪ್ಪುರದ ಪಳುಕುಗಳುಮಂ ಕತ್ತುರಿಯ ಕಂಪಿನಿಂ ಸೊಂಪಂ ತಳೆದ ಮಲಯಜವಿಲೇಪನಮುಮನರಸಂಗೆ ತೋಱ ಕಾದಂಬರಿಯ ಚೂಡಾಮಣಿ ಮರೀಚಿರಂಜಿತಾಂಜಲಿ ಸಮಭ್ಯರ್ಚಮುಮಂ ಮಹಾಶ್ವೇತೆಯ ಕಂಠಗ್ರಹಕುಶಲವಚನ ಸಂಬೋಧನಮುಮಂ ಮದಲೇಖೆಯ ನಮಸ್ಕಾರಮುಮಂ ತಮಾಲಿಕೆಯ ಪಾದಪ್ರಣಾಮಮುಮಂ ಬಿನ್ನವಿಸಿ ಮಹಾಶ್ವೇತೆಯಿಂತೆಂದಟ್ಟಿ ದಳಂತೆನೆ
ವ|| ಹಾಗೆ ರಾತ್ರಿಯನ್ನು ಕಳೆದು ಮರುದಿವಸ ಆ ಕಾದಂಬರಿಯನ್ನೇ ನೆನೆಯುತ್ತಾ ಆಸ್ಥಾನಮಂಟಪದೊಳಗಿದ್ದನು, ಆಗ ದ್ವಾರಪಾಲಕನೊಂದಿಗೆ ಕೇಯೂರಕನು ತಟ್ಟನೆ ಬಂದು, ೧. ಬಹಳ ವಿನಯದಿಂದ ದೂರದಲ್ಲೇ ನಮಸ್ಕರಿಸಿದನು, ಅವನನ್ನು ನೋಡಿ ಚಂದ್ರಾಪೀಡನು “ಈ ಕಡೆ ಬಾ, ಈ ಕಡೆ ಬಾ” ಎಂದು ಕರೆದನು. ಅವನು ಬಂದು ಪಾದಕಮಲಕ್ಕೆ ನಮಸ್ಕರಿಸಿದನು. ಚಂದ್ರಾಪೀಡನು ಅವನನ್ನು ಮೊದಲು ತನ್ನ ಕಡೆಗಣ್ಣಿನ ನೋಟವೂ, ಬಳಿಕ ಹೃದಯವೂ, ಆಮೇಲೆ ನಿಮಿರಿದ ರೋಮಾಂಚಸಮೂಹವೂ, ಆಮೇಲೆ ಎರಡು ತೋಳುಗಳೂ ಸುತ್ತುಗಟ್ಟಲು ಬಾಚಿ ತಬ್ಬಿಕೊಂಡನು. ವ|| ಆಮೇಲೆ ೨. ಮಾತಿನಲ್ಲಿ ಪ್ರೀತಿಯ ರಸವು ಜಿನುಗುತ್ತಿದೆಯೋ ಎಂಬಂತೆ ಮಂದಹಾಸದಿಂದ ನಸುಬಿಳುಪು ಹರಡುತ್ತಿರಲು ಯುವರಾಜನು ಪ್ರೀತಿಯಿಂದ ಕೇಯೂರಕನನ್ನು ಕೇಳಿದನು. ೩. “ಕೇಯೂರಕ, ಕಾದಂಬರೀದೇವಿಗೂ ಮಹಾಶ್ವೇತೆಗೂ ಪರಿಜನರ ಸಮುದಾಯಕ್ಕೂ ಕ್ಷೇಮವೆ? ಹೇಳು” ಎಂದು ಆದರದಿಂದ ಕೇಳಲು, ಅವನು “ಪ್ರಭುವೆ ನೀವು ಹೇಳಿದಂತೆ ಅವರೆಲ್ಲರೂ ಕ್ಷೇಮವಾಗಿದ್ದಾರೆ.” ವ|| ಎಂದು ಹೇಳಿ ಆಗ ಒದ್ದೆಯಾದ ಬಟ್ಟೆಯ ಹೊದಿಕೆಯನ್ನು ತೆಗೆದು ತಾವರೆಯ ನೂಲಿನಿಂದ ಸುತ್ತಿರುವ ತಾವರೆದಂಟನ್ನು ಬಲೆಯಂತೆ ಸುತ್ತಿ ಕಟ್ಟಿ, ಅದರ ಮೇಲೆ ದಟ್ಟವಾಗಿ ಗಂಧವನ್ನು ಲೇಪಿಸಿ ಮೊಹರು ಮಾಡಿರುವ ಒಂದು ತಾವರೆಯೆಲೆಯ ದೊನ್ನೆಯನ್ನು ತೆಗೆದು ಕಾದಂಬರೀದೇವಿಯು ಕಳುಹಿಸಿದ ತನ್ನ ವಿರಹವೇದನೆಗೆ ಸೂಚಕವಾದ ಹಸುರುಬಣ್ಣದಿಂದ ಕೂಡಿರುವ ಹಸಿಯಡಕೆಯ ಗೊಂಚಲನ್ನೂ. ದೇವತಾಸ್ತ್ರೀಯರ ಕೆನ್ನೆಯಂತೆ ಬೆಳ್ಳಗಿರುವ ಕರ್ಪೂರದ ಬಳ್ಳಿಯ ಬಿಳಿಯೆಲೆಯ ವೀಳೆಯವನ್ನೂ, ಬಾಲಚಂದ್ರನ ಭಾಗಗಳನ್ನು ತಿರಸ್ಕರಿಸುವ (ಬಾಲಚಂದ್ರನ ಭಾಗಗಳಂತಿರುವ) ಕರ್ಪೂರದ ಚೂರುಗಳನ್ನೂ, ಕಸ್ತೂರಿಯ ವಾಸನೆಯಿಂದ ಮನೋಹರವಾದ ಶ್ರೀಗಂಧದ ವಿಲೇಪನವನ್ನೂ ಚಂದ್ರಾಪೀಡನಿಗೆ ತೋರಿಸಿ, ಕಾದಂಬರೀದೇವಿಯು ತನ್ನ (ತಲೆಯ ಮೇಲೆ ಅಂಜಲಿಯನ್ನಿಟ್ಟು ಮಾಡುವ) ನಮಸ್ಕಾರವನ್ನೂ, ಮಹಾಶ್ವೇತೆಯ ಸ್ನೇಹಾಲಿಂಗನಪೂರ್ವಕವಾದ ಕುಶಲಪ್ರಶ್ನೆಯನ್ನೂ, ಮದಲೇಖೆಯ ನಮಸ್ಕಾರವನ್ನೂ, ತಮಾಲಿಕೆಯ ಪಾದಪ್ರಣಾಮವನ್ನೂ ಅರಿಕೆ ಮಾಡಿ, ಮಹಾಶ್ವೇತೆಯು ಹೀಗೆ ಹೇಳಿ
ಹಿಮಕರಮಯಮೆನಿಸಿದ ನಿಜ ನಿಜ
ವಿಮಲಗುಣವ್ರಜಮೆ ತನ್ನಗಲ್ಕೆಯೊಳುಷ್ಣಾಂ
ಶುಮಯಮೆನಿಸಿದಪುವೆನೆ ಮು
ನ್ನಮೆ ತನ್ನಂ ಕಾಣದಿರ್ಪುದದು ಸುಖಮಲ್ತೇ   ೪
ಅಮೃತೋತ್ಪತ್ತಿಯ ದಿವಸಂ
ಸಮನಿಸಿತೆಂಬಂತೆ ದೈವದಿಂದೆಂತಾನುಂ
ಸಮನಿಸಿದಾ ನಿನ್ನಿನ ದಿವ
ಸಮನೀನಾಂ ಬಿಡದೆ ಬಯಸುತಿರ್ದಪುದು ಜನಂ        ೫
ವ|| ಮತ್ತಂ ತನ್ನಗಲ್ಕೆಯಿಂ ಗಂಧರ್ವರಾಜನಂದನೆಗೆ ಶೀತೋಷ್ಣಭವನಮದು ಮದುವೆಗಳಿಪಿದ ಮನೆಯಂತೆ ನಿರ್ವೃತ್ತ ಮಹೋತ್ಸವಮಾಗಿರ್ಪುದಂತುಮಲ್ಲದೆಯುಂ
ವಿದಿತೆಯೆನಾಂ ತನಗೆಲ್ಲಂ
ದದೊಳಂ ಪರಿಹೃತ ಸಮಸ್ತಸಂಗೆಯನೆನ್ನೀ
ಹೃದಯಂ ನೋಡಲ್ಬಯಸಿದ
ಪುದಕಾರಣಪಕ್ಷಪಾತಿಯೆನಿಸಿದ ತನ್ನಂ          ೬
ತನು ಬಸಮಲ್ತು ಮತ್ಸಖಿಗೆ ಮನ್ಮಥನನ್ನನೆನಿಪ್ಪ ತನ್ನುಮಂ
ನೆನೆದಪಳೊರ್ಮೆ ಬಂದೆನಗೆ ಮಾೞುದ್ಪು ಪೆರ್ಮೆಯ ನಿಮ್ಮ ನಣ್ಣಿನಿಂ
ಜನಿಯಿಸಿದೀ ಕದರ್ಥನೆಗೆ ಸೈರಿಪುದಿಲ್ಲಿಗೆ ಬರ್ಪುದೆಂದು ಪೇ
ೞನಿವಿರಿದೊಂದು ದರ್ಪಮೆನಗಾದುದು ತನ್ನಯ ನಿರ್ಮಳತ್ವದಿಂ             ೭
ವ|| ಎಂದು ನುಡಿಯಲ್ ಪೇೞ್ದಳಿದಲ್ಲದೆಯುಂ
ಇದನಂದಾ ಶಯನೀಯದೊಳ್ ಮತು ದೇವರ್ಬಂದಿರೆಂದೀಗಳ
ಟ್ಟಿದಳೆಂದೊಯ್ಯನೆ ಚಾಮರಾಂಗನೆಯ ಕೆಯ್ಯೊಳ್ ಕೊಟ್ಟನಾತ್ಮೋತ್ತರೀ
ಯ ದುಕೂಲಾಂಚಲ ಸೂಕ್ಷ ಸೂತ್ರವಿವರವ್ರಾತಂಗಳಿಂ ಕೂಡೆ ನು
ಣ್ಗದಿರ್ಗಳ್ ಸೂಸುವ ಶೇಷವೆಂಬಮಳ ತಾರೋದಾರಮಂ ಹಾರಮಂ     ೮
ವ|| ಕುಡುವುದುಂ ವಿದಗ್ಧವಿಧ್ಯಾಧರನಿಂತೆಂದಂ
ಕಳುಹಿಸಿದ್ದಾಳೆ ಎಂದನು. ಏನೆಂದರೆ, ೪. “ಯುವರಾಜ, ಮೊದಲು ನಿನ್ನನ್ನು ನೋಡದಿದ್ದರೇ ಬಹಳ ಸುಖವಾಗಿತ್ತು. ಏಕೆಂದರೆ, ನಿನ್ನ ಭೇಟಿಯ ಕಾಲದಲ್ಲಿ ತಂಪಾದ ಕಿರಣಗಳುಳ್ಳ ಚಂದ್ರನಿಂದ ನಿರ್ಮಿಸಲ್ಪಟ್ಟಂತಿದ್ದ ನಿನ್ನ ಗುಣಸಮುದಾಯವು ನೀನು ಅಗಲಿದ ಮೇಲೆ ಬಿಸಿಯಾದ ಕಿರಣಗಳುಳ್ಳ ಸೂರ್ಯನಿಂದ ಮಾಡಲ್ಪಟ್ಟಂತೆ ಆಗಿವೆ. ಟಿ. ನಿನ್ನ ಭೇಟಿಯ ಸುಖಮಯವಾಗಿತ್ತು. ಈಗ ಅಗಲಿಕೆಯು ಕೇವಲ ದುಖಮಯವಾಗಿದೆ ಎಂದು ತಾತ್ಪರ್ಯ.೫. ಸುದೈವದಿಂದ ನಿನ್ನ ದರ್ಶನಭಾಗ್ಯವುಂಟಾದ ನೆನ್ನೆದಿನವು ಅಮೃತವು ಹುಟ್ಟಿದ ದಿವಸವೇ ಒದಗಿ ಬಂದಂತೆ ಬಹಳ ಅಪ್ಯಾಯಮಾನವಾಗಿತ್ತು. ಆ ದಿನವನ್ನೇ ನನ್ನಿಂದ ಮೊದದಲ್ಗೊಂಡು ಇಡೀ ಗಂಧರ್ವಲೋಕದ ಜನರೆಲ್ಲರೂ ಮತ್ತೆ ಬಯಸುತ್ತಿದ್ದಾರೆ. ವ|| ಮತ್ತು ನಿನ್ನ ವಿಯೋಗದಿಂದ ಗಂಧರ್ವರಾಜಪುತ್ರಿಯಾದ ಕಾದಂಬರಿಗೆ ವಾಸಸ್ಥಾನವಾದ ಶೀತೋಷ್ಣಭವನವು (ಶೀತವೂ ಉಷ್ಣವೂ ಸಮನಾಗಿದ್ದು ಹಿತಕರವಾದ ಮನೆ), ಮದುವೆ ಮುಗಿದ ಮನೆಯಂತೆ ಸಡಗರವು ನಿಂತು ಬಿಕೋ ಎನ್ನುತ್ತಿದೆ. ಅದಲ್ಲದೆ, ೬. ನಾನು ಎಲ್ಲಾ ಬಗೆಯಲ್ಲೂ ಸರ್ವಸಂಗ ಪರಿತ್ಯಾಗ ಮಾಡಿರುವಳೆಂಬುದು ನಿನಗೆ ಗೊತ್ತೇ ಇದೆ. ಇಂತಹ ನನ್ನ ಮನಸ್ಸು ಯಾವ ಕಾರಣವಿಲ್ಲದಿದ್ದರೂ ನನ್ನ ಮೇಲೆ ಮಮತೆಯನ್ನಿಟ್ಟಿರುವ ನಿನ್ನನ್ನು ನೋಡಬೇಕೆಂದು ಬಯಸುತ್ತಿದೆ. ೭. ನನ್ನ ಗೆಳತಿಯಾದ ಕಾದಂಬರಿಗಂತೂ ನಿನ್ನ ಅಗಲಿಕೆಯಿಂದ ಶರೀರದ ಮೇಲಿನ ಹತೋಟಿಯೇ ತಪ್ಪಿಹೋಗಿದೆ. ಮನ್ಮಥನಿಗೆ ಸಮಾನನಾದ ನಿನ್ನನ್ನು ನೆನೆಸಿಕೊಳ್ಳುತ್ತಿದ್ದಾಳೆ. ಮತ್ತೊಮ್ಮೆ ಬಂದು ನನಗೆ ಹೆಮ್ಮೆಯನ್ನುಂಟುಮಾಡು. ನಿನ್ನೊಂದು ಸ್ನೇಹದಿಂದ ನಾನು ಕೊಡುತ್ತಿರುವ ಕಾಟವನ್ನು ಕ್ಷಮಿಸಬೇಕು. ಇಲ್ಲಿಗೆ ಬರಬೇಕೆಂದು ಹೇಳಿಕಳುಹಿಸುವಷ್ಟು ದಿಟ್ಟತನವು ನನಗೆ ಉಂಟಾಗಿರುವುದಕ್ಕೆ ನಿಮ್ಮ ಸೌಜನ್ಯವೇ ಕಾರಣವಲ್ಲದೆ ಮತ್ತೆ ಬೇರೆ ಅಲ್ಲ.” ವ|| ಹೀಗೆ ಹೇಳಲು ತಿಳಿಸಿದ್ದಾಳೆ. ಅದಲ್ಲದೆ, ೮. “ಪ್ರಭುಗಳು ಇದನ್ನು ಆ ದಿನ ಹಾಸಿಗೆಯಲ್ಲೇ ಮರೆತು ಬಂದುಬಿಟ್ಟಿರೆಂದು ಈಗ ಅದನ್ನು ಕಳುಹಿಸಿದ್ದಾಳೆ” ಎಂದು ಹೇಳಿ ತನ್ನ ಹೊದೆಯುವ ಬಟ್ಟೆಯ ಸೆರಗಿನ, ಸಣ್ಣ ಸಣ್ಣ ಎಳೆಗಳ ತೂತುಗಳಿಂದ ಒಟ್ಟಿಗೆ ಹೊರಸೂಸುತ್ತಿರುವ ಸೊಗಸಾದ ಕಾಂತಿಗಳಿಂದ ಕೂಡಿರುವ, ಹಿಂದೆ ಕೊಟ್ಟಿದ್ದ ಶೇಷವೆಂಬ ಸ್ವಚ್ಛವಾದ ಹಾಗೂ ಶ್ರೇಷ್ಠವಾದ ಮುತ್ತಿನ ಹಾರವನ್ನು ಚಾಮರಿತಿಯ ಕೈಗೆ ಮೆಲ್ಲನೆ ಕೊಟ್ಟನು. ವ|| ಕೊಡಲಾಗಿ ರಸಿಕಾಗ್ರೇಸರನಾದ
ಪದಪಿಂ ತಮ್ಮಾಳ್ಗಳನಿಂ
ತು ದೇವಿಯರ್ ನೆನೆವುದೆಂಬುದಿದು ಸಕಲಗುಣಾ
ಸ್ಪದೆಯೆನಿಪ ಮಹಾಶ್ವೇತೆಯ
ಪದಕಮಲಾರಾಧನೆಯ ತಪಫಲಮಲ್ತೇ        ೯
ವ|| ಎನುತ್ತಮೆಲ್ಲಮಂ ಪ್ರೀತಿವೆರಸು ತಾನೇ ಕೆಯ್ಕೊಂಡು ಕಿಱದುಬೇಗಮಿರ್ದಲ್ಲಿಂದ ಮೆೞ್ದು ಸನ್ಮಾನಪುರಸ್ಸರಮಖಿಳ ರಾಜಲೋಕಮುಮಂ ಪ್ರಧಾನನಿವಹಮುಮಂ ವಿಸರ್ಜಿಸಿ ಗಜಗಮನರಾಜಪುತ್ರಂ ಗಂಧಮಾದನ ನಾಗೇಂದ್ರನಲ್ಲಿಗೆ ಬಂದು ನಿಜನಖಾಂಶುಜಾಲಜಟಿಲಮಾಗಿ ಮೃಣಾಳನಾಳದಂತೆ ಸೊಗಯಿಸುವೆಳವುಲ್ಲ ಕವಳಮಂ ನೀಡುತ್ತಂ ಮದಲೇಖೆಗೆಱಗುವ ಚಂಚರೀಕದಿಂಚರನುತ್ಕಂಠಿತನಾಗಿ ವಲ್ಲಭವಾಜಿಯ ಮಂದುರದಲ್ಲಿಗೆ ಕೇಯೂರಕದ್ವಿತೀಯನಾಗಿ ಬಂದಿಂದ್ರಾಯುಧದ ಕುಂಕುಮಕಪಿಲಕೇಸರ ಸಟೆಯನೊಯ್ಯನೋಸರಿಸುತ್ತಂ ಖುರಮಣಿಕೆಯೊಳ್ ಕಾಲನಿಕ್ಕಿ ಮಂದುರದ ಮುಂಡಿಗೆಯಂ ಮಲಂಗಿ ಕೌತುಕಂಬೆರಸು ಕೇಯೂರಕನನಿಂತೆಂದಂ
ಆನೆೞ್ತಂದ ಬೞಕ್ಕೆ ಚಿತ್ರರಥರಾಜಾವಾಸದೊಳ್ ವಾರ್ತೆಯೇ
ನಾ ನೀರೇಜದಳಾಕ್ಷಿಗೇಂ ಬಿನದಮೇಗೆಯ್ವಳ್ ಮಹಾಶ್ವೇತೆ ತಾ
ನೇನೆಂಬಳ್ ಮದಲೇಖೆ ತತ್ಪರಿಜನಾಲಾಪಂಗಳೇನಲ್ಲಿ ನೀ
ನೇನಂ ಮಾಡುತಮಿರ್ದೆಯೆಂದು ಬೆಸಗೊಂಡಂ ಚಂದ್ರಚೂಡಾಹ್ವಯಂ    ೧೦
ವ|| ಎಂದು ಬೆಸಗೊಳ್ವುದುಂ ಕೇಯೂರಕಂ ದೇವರ್ ಬಿಜಯಂಗೆಯ್ಯಲೊಡನೆ
ಹೃದಯಭವಪ್ರಯಾಣಪಟಹಧ್ವನಿಯೆಂಬಿನಮೆತ್ತಲುಂ ಪೊದ
ೞ್ದೊದವಿದ ರತ್ನನೂಪುರಕಲಾಪಕಲಧ್ವನಿಗಂಚೆವಿಂಡು ತಂ
ಡದಿನುಲಿವುತ್ತಿರಲ್ ಕೆಳದಿಯರ್ವೆರಸಾಗಳೆ ನಿಮ್ಮನೀಕ್ಷಿಸಲ್
ಪದೆದಿರದೇಱದಳ್ ತರುಣಿ ತನ್ನಯ ರನ್ನದ ಕನ್ನೆಮಾಡಮಂ     ೧೧
ಪರಪುರುಷನೆನಿಪ್ಪ ದಿವಾ
ಕರನ ಕರಸ್ಪರ್ಶನಕ್ಕೆ ಸೈರಿಸದೆ ಸುಧಾ
ಕರಬಿಂಬಮನದ ಮಯಾ
ಗಿರಿಸಿದಳೆನಲೆತ್ತಿದತ್ತು ಧವಳಚ್ಛತ್ರಂ             ೧೨
ಚಂದ್ರಾಪೀಡನು ಹೀಗೆಂದನು. ೯. “ಕಾದಂಬರೀದೇವಿಯರು ತಮ್ಮ ಸೇವಕರನ್ನು ಹೀಗೆ ಪ್ರೀತಿಯಿಂದ ಸ್ಮರಿಸುವುದೆಂಬುದು ಸಮಸ್ತ ಗುಣಗಳಿಗೂ ನೆಲೆಯೆನಿಸಿರುವ ಮಹಾಶ್ವೇತೆಯ ಪಾದಕಮಲಗಳ ಸೇವೆಯೆಂಬ ತಪಸ್ಸಿನ ಫಲವೇ ಅಲ್ಲವೇ?” ವ|| ಎಂದು ಹೇಳುತ್ತ ಅವೆಲ್ಲವನ್ನೂ ಪ್ರೀತಿಯಿಂದ ತೆಗೆದುಕೊಂಡು ಸ್ವಲ್ಪ ಕಾಲವಿದ್ದು, ಅಲ್ಲಿಂದ ಎದ್ದು, ಸನ್ಮಾನಪೂರ್ವಕವಾಗಿ ಸಮಸ್ತ ರಾಜರನ್ನೂ ಸಮಸ್ತ ಮಂತ್ರಿಗಳನ್ನೂ ಕಳುಹಿಸಿ, ಆನೆಯಂತೆ ನಡಗೆಯುಳ್ಳ ರಾಜಪುತ್ರರು ಗಂಧಮಾದನವೆಂಬ ಆನೆಯ ಸಮೀಪಕ್ಕೆ ಬಂದನು. ತನ್ನ ಉಗುರುಗಳ ಕಾಂತಿಯಿಂದ ಕೂಡಿಕೊಂಡು,ತಾವರೆಯ ದಂಟಿನಂತೆ ಮನೋಹರವಾದ ಎಳೆಯ ಹುಲ್ಲುಗಳ ಕವಳವನ್ನು ಆ ಆನೆಗೆ ತಿನ್ನಿಸಿದನು. ಅಧರ ಮದೋದಕದ ಧಾರೆಗೆ ಎರಗುತ್ತಿರುವ ದುಂಬಿಗಳ ಇಂಪಾದ ದನಿಯಿಂದ ಲವಲವಿಕೆಯನ್ನು ಹೊಂದಿದನು. ಬಳಿಕ ಹಾಗೆಯೆ ಕೇಯೂರಕನೊಂದಿಗೆ ಒಳ್ಳೊಳ್ಳೆಯ ಕುದುರೆಗಳನ್ನು ಕಟ್ಟಿರುವ ಲಾಯಕ್ಕೆ ಬಂದನು. ಅಲ್ಲಿ ಇಂದ್ರಾಯುಧದ ಕಣ್ಣುಗಳ ಮೇಲೆ ಬೀಳುತ್ತಿದ್ದ ಕುಂಕುಮದಂತೆ ನಸುಕೆಂಬಣ್ಣದ ಕೊರಳು ಕೂದಲುಗಳ ಸಮೂಹವನ್ನು ಮೆಲ್ಲಮೆಲ್ಲನೆ ಪಕ್ಕಕ್ಕೆ ಸರಿಸುತ್ತಲೂ, ಕುದುರೆಯ ಕಾಲನ್ನು ಕಟ್ಟುವ ಗೂಟದ ಮೇಲೆ ಕಾಲನ್ನಿಟ್ಟುಕೊಂಡು ಲಾಯದ ಕಂಭವನ್ನು ಒರಗಿ ಕುತೂಹಲದಿಂದ ಕೂಡಿ ಕೇಯೂರಕನನ್ನು ಕುರಿತು ಹೀಗೆ ಹೇಳಿದನು. ೧೦. “ಕೇಯೂರಕ, ನಾನು ಈ ಕಡೆ ಬಂದ ಮೇಲೆ ಚಿತ್ರರಥನ ಅರಮನೆಯ ಸಮಾಚಾರವೇನು? ಆ ಕಮಲಾಕ್ಷಿಯಾದ ಕಾದಂಬರಿಯು ಹೇಗೆ ಕಾಲ ಕಳೆಯುತ್ತಿದ್ದಾಳೆ? ಮಹಾಶ್ವೇತೆಯು ಏನು ಮಾಡುತ್ತಿದ್ದಾಳೆ? ಮದಲೇಖೆಯು ಏನು ಮಾಡುತ್ತಿದ್ದಾಳೆ? ಅಲ್ಲಿ ಪರಿಜನರ ಮಾತುಕತೆಗಳೇನು? ನೀನು ಏನು ಮಾಡುತ್ತಿದ್ದೆ?” ಎಂದು ಚಂದ್ರಾಪೀಡನು ಕೇಳಿದನು. ವ|| ಆಗ ಕೇಯೂರಕನು “ಪ್ರಭುಗಳು ಈ ಕಡೆ ಪ್ರಯಾಣ ಮಾಡಿದ ಮೇಲೆ ೧೧. ಕಾದಂಬರೀದೇವಿಯು ಮನ್ಮಥನ ಪ್ರಯಾಣಕಾಲದ ತಮಟೆಯ ಧ್ವನಿಯೋ ಎಂಬಂತೆ ಉಂಟಾಗಿ ಹರಡಿರುವ ರತ್ನದ ಕಾಲುಗಡಗಗಳ ಇಂಪಾದ ಶಬ್ದವನ್ನು ಕೇಳಿ ಹಂಸಗಳು ತಂಡತಂಡವಾಗಿ ದನಿಮಾಡುತ್ತಿರಲು, ಕೆಳದಿಯರೊಂದಿಗೆ ನಿಮ್ಮನ್ನು ನೋಡುವುದಕ್ಕಾಗಿ ಆಸಕ್ತಿಯಿಂದ ಕೂಡಲೆ ಅಂತಪುರದ ರತ್ನದ ಮಹಡಿಯನ್ನು ಹತ್ತಿದಳು. ೧೨. ಆಗ ಅವಳಿಗೆ ಹಿಡಿದಿರುವ ಬಿಳಿಯ ಕೊಡೆಯು ಪರಪುರುಷನಾದ ಸೂರ್ಯನ ಕರಸ್ಪರ್ಶಕ್ಕೆ (೧. ಕರಣಗಳ ಸಂಪರ್ಕಕ್ಕೆ ೨. ಕೈಯಿಂದ ಮುಟ್ಟುವಿಗೆ) ಇಷ್ಟಪಡದೆ
ವ|| ಆಗಳ್ ಚಿತ್ರರಥನಂದನೆ ತುರಗಖುರಲುಳಿತಧೂಳೀಧೂಸರಮಪ್ಪ ಭವದ್ಗಮನ ಮಾರ್ಗಮಂ ನೋಡುತ್ತುಮಿರ್ಯ ಕಿಱದುಬೇಗದಿಂ ನೀಂ ತಿರೋಹಿತದರ್ಶನನಪ್ಪುದುಮಾ ದಿಗಂತಮೆಲ್ಲಮಂ ದಗ್ದೋದಧವಳದೀರ್ಘಂಗಳಪ್ಪ ಪಾಂಗಾವಲೋಕನದಿಂ ತೇಂಕಾಡಿಸುತ್ತಂ ಪಿರಿದು ಬೇಗಮಲ್ಲಿಯೆ ನಿಂದು ಬಿಸುಸುಯ್ದಲ್ಲಿಂದಮೆೞ್ದು ಬಿಜಯಂಗೆಯ್ಯೆ
ಅಲರೆಡಪಿದಪ್ಪೆ ನೀಂ ಕೋ
ಮಲೆಯೆಂದಡಿಗಡಿಗೆಂವಂದು ಪೇೞ್ವಂದದೆ ಪೂ
ವಲಿಯಲ್ಲಿ ಜಿನುಗುತಿರ್ದುದು
ಬಲವಂದಳಿಮಾಲೆ ಮಧುರಮಂದ್ರಧ್ವನಿಯಿಂ             ೧೩
ವ|| ಮತ್ತಮಾ ಲಾವಣ್ಯವತಿಯ ಪದನಖಮಯೂಖಂಗಳಂ ಜಲಧಾರೆಗೆತ್ತುತ್ಕಂಠಂಗಳಾದ ಸೋಗೆಗಳ ಕೇಗುಗಳ್ಗಗಿದವರ ಕೊರಲಂ ಬಿಗಿವಂತೆ ಕೆಯ್ಯಿಂದಮುರ್ಚುವ ಮಣಿಕಂಕಣಂಗಳಂ ತಿಡಿಸುತ್ತಂ ಕರದಿಂ ಕುಸುಮಧವಳಂಗಳಪ್ಪ ಭವನಲತಾಪಲ್ಲವಂಗಳಂ ಮನದಿಂ ಭವದ್ಗುಣಂಗಳುಮನವಲಂಬಿಸುತ್ತಂ ಕ್ರೀಡಾಪರ್ವತಕ್ಕೆವಂದು
ಇದು ನಿಂದ ನವೇಂದೂಪಲ
ಮಿದಭವನಂ ಪೂಜೆಗೆಯ್ದ ಶೀಕರತಲಮಿಂ
ತಿದು ನೃಪನಾರೋಗಿಪ ಪವ
ಳದ ನೆಲೆಯಿದು ಪವಡಿಸಿರ್ದ ಚಂದನತಲ್ಪಂ             ೧೪
ವ|| ಎಂದು ಪರಿಜನಂಗಳ್ ಪೇೞೆ ಮಗುೞೆ ಮಗುೞೆ ಕೇಳುತ್ತಂ ನೀವಿದೆರ್ಡೆಗಳಂ ನೋಡುತ್ತಂ ಪಗಲಂ ಕೞಪಿ ಮಹಾಶ್ವೇತಾ ನಿರೋಧದಿಂದೆಂತಾನುಮಲ್ಲಿಯೆ ಕೃತಾಹಾರೆಯಾಗಿ ಕಿಱದುಬೇಗಮಿರ್ದು ಚಂದ್ರೋದಯಮಾಗಲೊಡಮೇನಾನುಮಂ ಚಿಂತಿಸುತ್ತಮಲ್ಲಿಂದಮೆೞ್ದು
ಚರಣನಖಾಂತರ್ಗತ ಹಿಮ
ಕಿರಣಪ್ರತಿಬಿಂಬಭೂರಿಭಾರದಿನತಿಮಂ
ಥರತೆ ದೊರೆಕೊಂಡುದೆಂಬಂ
ತಿರೆ ಮೆಲ್ಲನೆ ತರುಣಿ ಸೆಜ್ಜೆವನೆಗೆೞ್ತಂದಳ್      ೧೫
ವ|| ಅಂತುವಂದು ಸೆಜ್ಜೆವನೆಯೊಳ್ ಮೆಯ್ಯನೀಡಾಡಿ ದಾರುಣವೆನಿಪ ದಾಹಜ್ವರ ದಿನಿಕ್ಕುವಟ್ಟಂತೇನಾನುಂ ವ್ಯಾ ಕೆಯ್ಕೊಂಡಂತಾರೊಳಂ ನುಡಿಯದೆ ಪೊರಳುತ್ತಮಿರ್ದು
ಸೂರ್ಯಮಂಡಲಕ್ಕೆ ಚಂದ್ರಬಿಂಬವನ್ನು ಮರೆಯಾಗಿಟ್ಟಿದ್ದಾಳೋ ಎಂಬಂತೆ ಕಾಣುತ್ತಿತ್ತು. ವ|| ಆಗ ಕಾದಂಬರೀದೇವಿಯು ಕುದುರೆಯ ಗೊರಸಿನಿಂದ ಎಬ್ಬಿಸಲ್ಪಟ್ಟ ಧೂಳುಗಳಿಂದ ಮಲಿನವಾದ ನಿಮ್ಮ ಪ್ರಯಾಣಮಾರ್ಗವನ್ನೇ ನೋಡುತ್ತಾ ಇದ್ದಳು. ಸ್ವಲ್ಪ ಹೊತ್ತಾದ ಮೇಲೆ ನೀವು ಕಣ್ಮರೆಯಾಗಲು ಆ ದಿಗ್ಭಾಗವನ್ನೆಲ್ಲ ಕ್ಷೀರಸಮುದ್ರದಂತೆ ಶುಭ್ರವಾದ ಹಾಗೂ ನೀಳವಾದ ಕಡೆಗಣ್ಣಿನ ನೋಟದಿಂದ ತೊಳೆಯುತ್ತಾ ಬಹಳ ಹೊತ್ತು ಅಲ್ಲಿಯೇ ನಿಂತಿದ್ದು ನಿಟ್ಟುಸಿರು ಬಿಟ್ಟು ಅಲ್ಲಿಂದ ಎದ್ದು ಹೊರಡಲಾಗಿ, ೧೨. “ಕೋಮಲೆಯಾದ ನೀನು ಈ ಹೂವುಗಳನ್ನು ಎಡವಬೇಡ ! ಎಚ್ಚರಿಕೆ!” ಎಂದು ಹೇಳುತ್ತಿವೆಯೋ ಎಂಬಂತೆ ನೆಲದ ಮೇಲೆ ಚೆಲ್ಲಿರುವ ಹೂವುಗಳ ಮೇಲೆ ಕುಳಿತುಕೊಂಡಿರುವ ತುಂಬಿಗಳ ಗುಂಪು ಪ್ರದಕ್ಷಿಣೆ ಮಾಡಿಮೃದುವಾಗಿಯೂ ಗಂಭೀರವಾಗಿಯೂ ಇರುವ ಧ್ವನಿಯಿಂದ ಝೇಂಕರಿಸುತ್ತಿದ್ದುವು. ವ|| ಮತ್ತು ಆ ಸುಂದರಿಯ ಕಾಲಿನ ಉಗುರುಗಳ ಕಾಂತಿಯನ್ನು ಜಲಧಾರೆಯೆಂದು ಭ್ರಮಿಸಿ ನವಿಲುಗಳು ಕೊರಳನ್ನು ಮೇಲಕ್ಕೆ ಎತ್ತಿ ಕೂಗುತ್ತಿದ್ದುವು. ಆ ಕೇಕಾರವಕ್ಕೆ ಕಾದಂಬರಿಯು ಹೆದರಿ ಅವುಗಳ ಕೊರಳಿನಿಂದ ಧ್ವನಿ ಹೊರಡದಂತೆ ಮಾಡುವುದಕ್ಕಾಗಿ ತನ್ನ ಕೈಯಿಂದ ಜಾರಿ ಬೀಳುತ್ತಿರುವ ರನ್ನದ ಕಡಗಗಳನ್ನು ಅವುಗಳ ಕತ್ತಿಗೆ ತೊಡಿಸುತ್ತಿದ್ದಳು. ಹೂವುಗಳಿಂದ ಶುಭ್ರವಾದ ಅರಮನೆಯ ಬಳ್ಳಿಗಳ ಚಿಗುರನ್ನು ಕೈಯಲ್ಲಿದಾಲಿಸಿ ಅಂತೆಯೆ ಹೂವಿನಂತೆ ಶುಭ್ರವಾದ ನಿನ್ನ ಗುಣಗಳನ್ನು ಮನಸ್ಸಿನಲ್ಲಿ ಧರಿಸಿ ಕ್ರೀಡಾಪರ್ವತಕ್ಕೆ ಬಂದಳು. ಟಿ. ಕೈಯಿಂದ ಹೂಬಳ್ಳಿಗಳ ಚಿಗುರನ್ನು ಮುಟ್ಟಿ ಮುಟ್ಟಿ ನೋಡುತ್ತಾ ಮನಸ್ಸಿನಲ್ಲಿ ನಿನ್ನ ಗುಣಗಳನ್ನು ಚಿಂತಿಸುತ್ತಾ ಬಂದಳು ಎಂದು ಅಭಿಪ್ರಾಯ. ೧೪. ಇದು ಯುವರಾಜನಿದ್ದ ಹೊಸ ಚಂದ್ರಕಾಂತಶಿಲೆ. ಇದು ಪರಮೇಶ್ವರನನ್ನು ಪೂಜೆಮಾಡಿದ ತಂಪಾದ ಪ್ರದೇಶ. ಇದು ಆ ಅರಸನು ಊಟಮಾಡಿದ ಹವಳದಿಂದ ಅಲಂಕರಿಸಲ್ಪಟ್ಟ ಸ್ಥಳ. ಇದು ಅವನು ಮಲಗಿದ್ದ ಸುಗಂಧಮಯವಾದ ಹಾಸಿಗೆ. ವ|| ಎಂದು ಪರಿಜನರು ಹೇಳುತ್ತಿರಲು ಮತ್ತೆ ಮತ್ತೆ ಕೇಳುತ್ತಾ, ನೀವು ಇದ್ದ ಸ್ಥಳಗಳನ್ನು ನೋಡುತ್ತಾ, ಹಗಲನ್ನು ಕಳೆದು ಇಷ್ಟವಿಲ್ಲದಿದ್ದರೂ ಮಹಾಶ್ವೇತೆಯ ಬಲಾತ್ಕಾರದಿಂದ ಅಲ್ಲಿಯೆ ಊಟಮಾಡಿ ಸ್ವಲ್ಪ ಹೊತ್ತು ಇದ್ದು, ಚಂದ್ರೋದಯವಾಗಲಾಗಿ ಏನನ್ನೋ ಚಿಂತಿಸುತ್ತಾ ಅಲ್ಲಿಂದ ಎದ್ದು ೧೫. ಕಾದಂಬರಿಯು ಮೆಲ್ಲಮೆಲ್ಲನೆ ಮಲಗುವ ಮನೆಗೆ ಬಂದಳು. ಆಗ ಅವಳು ಕಾಲಿನ ಉಗುರುಗಳಲ್ಲಿ ಪ್ರತಿಬಿಂಬಿಸಿರುವ ಚಂದ್ರನಿಂದ ಉಂಟಾದ ಹೆಚ್ಚಾದ ಭಾರದಿಂದ ಬಹಳ ನಿಧಾನವಾಗಿ ನಡೆಯುತ್ತಿರುವವಳಂತೆ ಕಾಣುತ್ತಿದ್ದಳು. ವ|| ಹಾಗೆ ಬಂದು ಶಯನಗೃಹದಲ್ಲಿ ದೇಹವನ್ನು ಈಡಾಡಿ ಭಯಂಕರವಾದ ಸಂತಾಪವನ್ನುಂಟುಮಾಡುವ ಜ್ವರದಿಂದ ಪೀಡಿತಳಾದವಳಂತೆಯೂ,
ಪೊಳೆವ ಭುವನಪ್ರದೀಪಂ
ಗಳೊಡನೆ ಕುಮುದಿನಿಗಳೊಡನೆ ಚಕ್ರಾಹ್ವಯಸಂ
ಕುಳದೊಡನೆ ನಿದ್ರೆಯಿಂದು
ತ್ಪಳಾಕ್ಷಿ ಕೋಟಲೆಗೊಳುತ್ತಮಿರುಳಂ ಕಳೆದಳ್           ೧೬
ವ|| ಅಂತು ಕಳೆದು ಬೆಳಗಾಗಲೊಡನೆನ್ನಂ ನಿಮ್ಮಲ್ಲಿಗಟ್ಟಿದಳೆಂಬುದುಮದೆಲ್ಲಮಂ ಕೇಳ್ದಲ್ಲಿಗೆ ಪೋಗಲುದ್ಯುಕ್ತನಾಗಿ ಮನುಜೇಂದ್ರ ಚಂದ್ರನಿಂದ್ರಾಯುಧದ ಬೆಂಗೆವಂದು ಪತ್ರಲೇಖೆಯಂ ಪೆಱಗನೇಱಸಿ ವೈಶಂಪಾಯನಾದಿ ಪಿರಜನಮನಿರಲ್ವೇೞ್ದು ತುರಗಾರೂಢನಪ್ಪ ಕೇಯೂರಕನೊಡವರೆ ಹೇಮಕೂಟಕ್ಕೆವಂದು ಕನ್ಯಾಂತಪುರದ್ವಾರಮನೆಯ್ದೆವಂದು ಪಡಿಯಱನ ಕೆಯ್ಯೊಳ್ ಕುದುರೆಯಂ ಕೊಟ್ಟು ಕಾದಂಬರೀ ಪ್ರಥಮದರ್ಶನಕೌತುಕೆಯಪ್ಪ ಪತ್ರಲೇಖೆವೆರಸು ಪುಗುತಂದಿದಿರ್ವಪ್ಪ ಪುರುಷವರನಂ ಕಾದಂಬರೀದೇವಿಯೆಲ್ಲಿರ್ದಪಳೆಂಬುದುಮಾತಂ ಪೊಡವಟ್ಟು ದೇವ ಮತ್ತಮಯೂರಕಮೆಂಬ ಕೇಳೀಶೈಲದ ತಾವರೆಗೊಳದ ಹಿಮಗೃಹದೊಳಿರ್ದಪಳೆಂದು ಬಿನ್ನವಿಸೆ ಕೇಯೂರಕೋಪದಿಶ್ಯಮಾನ ಮಾರ್ಗನಾಗಿ ಪ್ರಮದವನದೊಳಗೆ ಬರುತಂ
ಬಿಸಿಲೆಲ್ಲ ಪಸಲೆಗವಿದುದು
ಪಸುರ್ವೆಳಗಿಂದೆನಿಪ ಬಾಲಕದಳೀವನದೊಳ್
ಬಿಸರುಹದಳಂಗಳಿಂ ಪೊದೆ
ಯಿಸಿರ್ದ ಹಿಮಗೃಹಮನವನಿಪಾಲಂ ಕಂಡಂ             ೧೭
ನಳಿನೀಪತ್ರಾಂಶುಕಾಚ್ಛಾದಿತ ಕುಚಯುಗಳಂ ಚಂದನಾಪಾಂಡು ಗಂಡ
ಸ್ಥಳಯುಗ್ಮಂ ಕೇತಕೀಕೋಮಲದಳ ವಿಲಸತ್ಕರ್ಣಪತ್ರಂ ಮೃಣಾಳೀ
ವಳಯಾಲಂಕಾರಕಾಂತಂ ವಕುಳಮುಕುಳಹಾಂಚಿತಂ ಪದ್ಮಸೂತ್ರೋ
ಜ್ವಳ ಚಂಚಚ್ಚಾಮರಂ ಭೋಂಕನೆ ಪೊಱಮಡುತ್ತಿರ್ದತ್ತು ಕಾಂತಾಕದಂಬಂ          ೧೮
ದಳಿತ ಪ್ರೋನ್ನಾಳಳನೀರೇರುಹ ಕುವಲಯರಂಭಾದಳಾಂಭೋಜಪತ್ರಾ
ವಳಿಯಂ ಲೀಲಾತಪತ್ರಾವಳಿ ಸೊಗಯಿಸೆ ತಮ್ಮೊಳ್ ಜಲಶ್ರೀಸಮಾಜಂ
ಕುಳಮೊಂದೊಂದಾಗಿ ಬಂದತ್ತೆನಿಸಿ ಬರುತುಮಿರ್ದತ್ತು ಕನ್ಯಾಕದಂಬಂ ೧೯
ಯಾವುದಾದರೂ ರೋಗ ಬಂದಿದೆಯೊ ಎಂಬಂತೆಯೂ ಯಾರೊಂದಿಗೂ ಮಾತನಾಡದೆ ಹೊರಳಾಡುತ್ತಿದ್ದು ೧೬. ಕನ್ನೆ ದಿಲೆಯಂತೆ ಕಣ್ಣುಳ್ಳ ಕಾದಂಬರಿಯು ಪ್ರಕಾಶಿಸುತ್ತಿರುವ ಮನೆದೀಪಗಳ ಜೊತೆಯಲ್ಲೂ, ಕನ್ನೆ ದಿಲೆಗಳ ಜೊತೆಯಲ್ಲೂ, ಚಕ್ರವಾಕಪಕ್ಷಿಗಳ ಜೊತೆಯಲ್ಲೂ ನಿದ್ರೆಯಿಲ್ಲದೆ ಕಷ್ಟಪಡುತ್ತಾ ರಾತ್ರಿಯನ್ನು ಕಳೆದಳು. ವ|| ಹಾಗೆ ರಾತ್ರಿಯನ್ನು ಕಳೆದು ಬೆಳಗಾಗಲು ನನ್ನನ್ನು ನಿಮ್ಮಲ್ಲಿಗೆ ಕಳುಹಿಸಿದಳು” ಎಂದು ಹೇಳಲಾಗಿ, ಅದೆಲ್ಲವನ್ನೂ ಕೇಳಿ ಚಂದ್ರನಂತೆ ಆಹ್ಲಾದಕರನಾದ ಚಂದ್ರಾಪೀಡ ಮಹಾರಾಜನು ಅಲ್ಲಿಗೆ ಹೋಗಲು ಉದ್ಯುಕ್ತನಾದನು. ಇಂದ್ರಾಯುಧವನ್ನು ಹತ್ತಿ ಪತ್ರಲೇಖೆಯನ್ನೂ ಹಿಂದುಗಡೆ ಕೂರಿಸಿಕೊಂಡನು. ವೈಶಂಪಾಯನನೇ ಮೊದಲಾದ ಪರಿಜನರನ್ನು ಅಲ್ಲೇ ಇರುವಂತೆ ತಿಳಿಸಿದನು. ಬಳಿಕ ಕುದುರೆಯನ್ನು ಹತ್ತಿ ಕೇಯೂರಕನು ಜೊತೆಯಲ್ಲೇ ಬರುತ್ತಿರಲು ಹೇಮಕೂಟಕ್ಕೆ ಬಂದನು. ಅಲ್ಲಿ ಕನ್ಯಾಂತಪುರದ ಬಾಗಿಲಿಗೆ ಬಂದು, ದ್ವಾರಪಾಲಕನ ಕೈಯಲ್ಲಿ ಕುದುರೆಯನ್ನು ಕೊಟ್ಟು ಕಾದಂಬರಿಯನ್ನು ಮೊದಲಬಾರಿಗೆ ನೋಡಬೇಕೆಂಬ ಕುತೂಹಲವುಳ್ಳ ಪತ್ರಲೇಖೆಯೊಡನೆ ಒಳಕ್ಕೆ ಬಂದನು. ಅಲ್ಲಿದ್ದ ನಪುಂಸಕಸೇವಕನನ್ನು ‘ಕಾದಂಬರೀದೇವಿಯು ಎಲ್ಲಿದ್ದಾಳೆ?’ ಎಂದು ಕೇಳಿದನು. ಅವನು ನಮಸ್ಕರಿಸಿ ‘ಸ್ವಾಮಿ, ಮತ್ತಮಯೂರವೆಂಬ ಕ್ರೀಡಾಪರ್ವತದಲ್ಲಿರುವ ತಾವರೆಗೊಳದ ಹತ್ತಿರದಲ್ಲಿ ಶೀತಗೃಹದಲ್ಲಿದ್ದಾಳೆಂದು ಅರಿಕೆ ಮಾಡಿದನು. ಬಳಿಕ ಕೇಯೂರಕನು ದಾರಿಯನ್ನು ತೋರಿಸುತ್ತಿರಲು, ಉದ್ಯಾನವನದ ಒಳಕ್ಕೆ ಬಂದನು. ೧೭. ಅಲ್ಲಿ ಒಂದು ಬಾಳೆಯ ಗಿಡದ ಪೊದರಿತ್ತು. ಅದರ ಹಸಿರುಕಾಂತಿಯಿಂದ ಬಿಸಿಲೆಲ್ಲ ಹಸಿರು ಹುಲ್ಲುಮಯವಾಗಿರುವಂತೆ ಕಾಣುತ್ತಿತ್ತು. ಅಲ್ಲಿ ತಾವರೆ ಎಲೆಗಳನ್ನು ಹೊದಿಸಿರುವ ಒಂದು ಹಿಮಗೃಹವನ್ನು ಅರಸನು ನೋಡಿದನು. ೧೮. ಅಲ್ಲಿ ಹೆಂಗಸರ ಗುಂಪು ಬೇಗ ಬೇಗನೆ ಹೊರಕ್ಕೆ ಬರುತ್ತಿತ್ತು. ಆ ಹೆಂಗಸರು ತಮ್ಮ ಸ್ತನಗಳನ್ನು ತಾವರೆಯೆಲೆಯಿಂದ ಮುಚ್ಚಿಕೊಂಡಿದ್ದರು. ಅವರ ಎರಡು ಕೆನ್ನೆಗಳೂ ಲೇಪನದಿಂದ ಶುಭ್ರವಾಗಿದ್ದುವು. ಕಿವಿಗಳಲ್ಲಿ ಕೇತಕೀಪುಷ್ಪದ ಕೋಮಲವಾದ ಎಸಳುಗಳು ಕರ್ಣಾಭರಣವಾಗಿ ಶೋಭಿಸುತ್ತಿದ್ದುವು. ಅಲ್ಲದೆ ಅವರು ತಾವರೆದಂಟಿನಿಂದ ಮಾಡಿದ ಬಳೆಗಳನ್ನು ತೊಟ್ಟುಕೊಂಡು ಚೆನ್ನಾಗಿ ಕಾಣುತ್ತಿದ್ದರು. ವಕುಳದ ಮೊಗ್ಗುಗಳಿಂದ ಕಟ್ಟಿದ ಹಾರದಿಂದ ಶೋಭಿಸುತ್ತಿದ್ದರು. ತಾವರೆಯ ದಂಟಿನ ಎಳೆಗಳಿಂದ ಮಾಡಿರುವ ಪ್ರಕಾಶಮಾನವಾದ ಹಾಗೂ ಚಲಿಸುತ್ತಿರುವ ಚಾಮರಗಳನ್ನು ಹಿಡಿದುಕೊಂಡಿದ್ದರು. ೧೯. ದಂಟಿನಿಂದ ಕೂಡಿರುವ ಅರಳಿರುವ ಕಮಲ, ಕನ್ನೆ ದಿಲೆ, ಬಾಳೆಗರಿ, ತಾವರೆಯೆಲೆಗಳ ಸಮೂಹದಿಂದ ಮಾಡಿರುವ ವಿಲಾಸಮಯವಾದ ಛತ್ರಿಗಳು ಸಾಲುಸಾಲಾಗಿ ಶೋಭಿಸುತ್ತಿರಲು, ಜಲಸಂಪತ್ತಿನ ಅದೇವತೆಗಳೂ ಕಮಲದಲ್ಲಿ ವಾಸಿಸುವ ಲಕ್ಷಿ ಯರೂ
ವ|| ಅಂತಾ ಶಿಶಿರೋಪಚಾರನಿಪುಣೆಯರಪ್ಪ ಕಾದಂಬರೀಪರಿಜನಂಗಳ್ ತಮತಮಗೆ ಪೊಡಮಟ್ಟೋಸರಿಸಿ ಪೋಗೆವೋಗೆ
ಒದವಿದ ತೋರಮಲ್ಲಿಗೆಯ ಹಾರದ ಸೂಸಕದಿಂದೆ ಸಿಂಧುವಾ
ರದ ಚಮರೀಜದಿಂದೆ ಕುಮುದಧ್ವಜಮಾಲಿಕೆಯಿಂದೆ ಪುಂಡರೀ
ಕದ ಕಿಱುಗಂಟೆಯಿಂದೆ ಸಹಕಾರದ ಕೆಂದಳಿರಿಂದೆ ಚೆಲ್ವುವೆ
ತ್ತುದು ಕದಳೀದ್ರುಮಗ್ರಥಿತ ಸುಂದರವಂದನಮಾಲಿಕಾವೃತ್ತಂ    ೨೦
ವ|| ಅಂತದಂ ನುಸುಳುತ್ತಂ ಪೋಗೆ ನಾಲ್ದೆಸೆಯುಮಂ ನೋೞ್ಪೌಗಳೊಂದೊಂದು ದೆಸೆಯೊಳಿರ್ತಡಿವಿಡಿದು ನಟ್ಟ ತಮಾಲದ ತಳಿರ್ಗೊಂಬುಗಳಂ ಸಮೆದ ವನಲೇಖೆಗಳುಮಂ ಕುಸುಮರಜಮೆಂಬ ನುಣ್ಮಳಲ ಪುೞಲ್ಗಳಿಂದಮೆಸೆವ ಚಂದನರಸದ ಪಳ್ಳಂಗಳುಮಂ ಓರೊಂದೆಡೆಯೊಳೆೞಲ್ವಲರ್ಗೊಂಚಲ ಚಾಮರಂಗಳೊಳಂ ನಾಂದ ನಾರಂಗವಟ್ಟೆಯ ಮೇಲ್ಕಟ್ಟಿನೊಳ ಮಿಟ್ಟಳಮೆಸೆವ ಸಿಂಧೂರದ ನೆಲಗಟ್ಟಿನೊಳ್ ಪಾಸಿದ ಕೆಂದಾವರೆಯೆಸಳ ಪಸೆಗಳುಮಂ ಮತ್ತೊಂದೆಡೆಯೊಳೇಲಾರಸದಿಂ ಸಿಂಪಣಿಗೆಗೊಟ್ಟು ಮುಟ್ಟಿದೊಡಲ್ಲದೞಯಲ್ಬಾರದೆಂದೆನಿಪ ಭೃಂಗದ ಚಪ್ಪರಂಗಳುಮಂ ಪೆಱತೊಂದೆಡೆಯೊಳ್ ಸಹಕಾರರಸದಿಂ ತೊಯ್ದರನೇಱಲ ತಳಿರ್ಗಳಿಂ ಪೊದೆಯಿಸಿದ ಕುಳಿರ್ವ ಕಾವಣಂಗಳುಮಂ ಮತ್ತಮೊಂದೆಡೆಯೊಳ್ ಸಿರಿಸದೆಸಳ ಪಸಲೆಯ ಮೃಣಾಳನಾಳಧಾರಾಗೃಹಂಗಳ ಮೇಲೆ ಮುಗಿಲ್ಗಡವಿನಲರ ಧೂಳಿಯೊಳ್ ಪೊರೆದು ನಿಲಿಸಿದ ಯಂತ್ರಮಯೂರಂಗಳುಮಂ ಒಂದೆಡೆಯೊಳ್ ಜಂತ್ರದ ಮಱಯಾನೆಯ ಕರಪುಟಂಗಳಿಂ ಕದಡಿದ ತಾವರೆಗೊಳಂಗಳುಮನಂತು ಮಲ್ಲದೊಂದೆಡೆಯೊಳ್

21-39/

ಕಾದಂಬರಿಯ ದ್ವಿತೀಯ ಸಂದರ್ಶನ [21 to 39]
ಮಲಯಜವಾರಿಯಿಂ ಕುಳಿರ್ವ ಬಾವಿಗಳಲ್ಲಿ ಮೃಣಾಳದಂಡಮಂ
ಡಲಿಗಳ ದಂಡತೋರಣಕದಿಂ ನವಕಾಂಚನ ಕೇತಕೀದಳಂ
ಗಳ ಪರಿಡೋಣಿಯಿಂ ವಕುಳಮಾಲೆಯೊಳಾಲಿಸಿದಬ್ಜಿನೀದಳಾ
ವಳಿಗಳ ಮಾಲೆಗುಂಡಿಗೆಗಳಿಂ ಸಮೆದಾಡುವ ಱಟಳಂಗಳಂ     ೨೧
ವ|| ಅಂತವಂ ನೋಡುತ್ತಂ ಪೋಗೆ ಮತ್ತಮಲ್ಲಿಗಲ್ಲಿಗೆ ಪಳುಕಿನ ಬಲಾಕೆಗಳೊಳಂ ಬರೆದ ಸುರಶರಾಸನಂಗಳೊಳಂ ಸೊಗಯಿಸುವ ವಾರಿಧಾರೆಗಳಹ ಸುರಿಯುತಂ ನಡೆವ ಜಂತ್ರದ ಮುಗಿಲ್ಗಳುಮನಲ್ಲಲ್ಲಿಗೆ ಮುತ್ತಿನ ಪುಡಿಯ ನುಣ್ಮಲಳ್ಗಳಾಲವಾಲಂಗಳಿಂ ಕೂಡಿರ್ದೆಡೆವಿಡದೆ ಸುರಿವ ತೋರವನಿಗಳಿಂ ದುರ್ದಿನಂ ಮಸಗಿಸುವ ಪತ್ರ ಯಂತ್ರ್ವ ವೃಕ್ಷಂಗಳುಮನಲ್ಲ ಲ್ಲಿಗೆ ನಾಂದೆಱಕೆಗಳಂ ಬಿದಿರೆ ಕೆದಱುವ ತುಂತುಱಂ
ಸಕಲ ಸಾಗರಾಪತಿಯಾದ ವರುಣನ ಸಂಪದ್ದೇವತೆಗಳೂ ಒಟ್ಟಿಗೆ ಸೇರಿ ಬಂದಿದ್ದಾರೋ ಎಂಬಂತೆ ಕನ್ಯೆಯರ ತಂಡವು ಬರುತ್ತಿತ್ತು. ವ|| ಹೀಗೆ ಶಿಶಿರೋಪಚಾರನಿಪುಣೆಯರಾದ ಕಾದಂಬರಿಯ ಪರಿಜನರು ಚಂದ್ರಾಪೀಡನಿಗೆ ತಾವು ತಾವೇ ನಮಸ್ಕರಿಸಿ ಸರಿದು ಸರಿದು ಹೋಗುತ್ತಿರಲಾಗಿ, ೨೦. ಬಾಳೆಮರಗಳಿಗೆ ಕಟ್ಟಿರುವ ಸುಂದರವಾದ ತೋರಣದಿಂದ ಕೂಡಿರುವ ಹಿಮಗೃಹದ ಮುಂಬಾಗಿಲು, ಸೇರಿಸಿ ಕಟ್ಟಿರುವ ದಪ್ಪಮಲ್ಲಿಗೆಯ ಸರಗಳ ಕುಚ್ಚಿನಿಂದಲೂ, ಲಕ್ಕೀಹೂವಿನ ಚಾಮರದಿಂದಲೂ, ಬಿಳಿನೈದಿಲೆಯ ಧ್ವಜಪಂಕ್ತಿಯಿಂದಲೂ, ಕಿರುಗಂಟೆಯಂತೆ ಕಟ್ಟಿರುವ ಬಿಳಿಕಮಲಗಳ ಮೊಗ್ಗುಗಳಿಂದಲೂ, ಸಿಹಿಮಾವಿನ ಮರದ ಕೆಂಪುಚಿಗುರುಗಳಿಂದಲೂ ಶೋಭಿಸುತ್ತಿತ್ತು. ವ|| ಹಾಗೆಯೆ ಅದನ್ನು ದಾಟಿಕೊಂಡು ಹೋಗಿ ನಾಲ್ಕು ದಿಕ್ಕುಗಳನ್ನೂ ನೋಡುತ್ತಿರಲಾಗಿ ಅಲ್ಲಿ ಒಂದು ಕಡೆ ಎರಡು ದಡವನ್ನೂ ಅನುಸರಿಸಿ ನೆಟ್ಟಿರುವ ಹೊಂಗೆಮರಗಳ ಚಿಗುರುಗಳಿಂದ ತುಂಬಿದ ಕೊಂಬೆಗಳುಳ್ಳ ವನಪಂಕ್ತಿಯಿಂದಲೂ, ಹೂವಿನ ಧೂಳುಗಳೆಂಬ ನುಣುಪಾದ ಮರಳುಗಳ ದಿಣ್ಣೆಗಳಿಂದಲೂ ಶೋಭಿಸುವ ಗಂಧೋದಕದ ನದಿಗಳನ್ನು ಕಂಡನು. ಮತ್ತೊಂದು ಕಡೆಯಲ್ಲಿ ಜೋಲಾಡುತ್ತಿರುವ ಹೂವಿನ ಗೊಂಚಲಿನ ಚಾಮರಗಳಿಂದಲೂ ಒದ್ದೆಯಾದ ಕೆಂಪುಬಟ್ಟೆಯ ಮೇಲ್ಕಟ್ಟಿನಿಂದಲೂ ಅತಿಶಯವಾಗಿ ಶೋಭಿಸುವ ಚಂದ್ರದ ಪುಡಿಗಳಿಂದ ಕೂಡಿರುವ ನೆಲಗಟ್ಟಿನ ಮೇಲೆ ಹಾಸಿರುವ ಕೆಂದಾವರೆದಳದ ಹಾಸಿಗೆಗಳನ್ನು ನೋಡಿದನು. ಮತ್ತೊಂದು ಕಡೆಯಲ್ಲಿ ಏಲಕ್ಕಿಯ ಸರದಿಂದ ಸೇಚನವನ್ನು ಹೊಂದಿ ಮುಟ್ಟುವುದರಿಂದಲೇ ತಿಳಿಯಲು ಸಾಧ್ಯವಾಗಿರುವ (ಸ್ಪರ್ಶಾನುಮೇಯ) ಕಾಗೆಬಂಗಾರದ ಚಪ್ಪರಗಳನ್ನು ನೋಡಿದನು. ಮತ್ತೊಂದು ಕಡೆ ಸಿಹಿಮಾವಿನ ರಸದಿಂದ ನೆನೆಸಿದ ಜಂಬುನೇರಿಳೆ ಚಿಗುರನ್ನು ಹೊದೆಸಿರುವ ತಂಪಾದ ಚಪ್ಪರಗಳನ್ನು ಕಂಡನು. ಮತ್ತೊಂದು ಕಡೆ ಬಾಗೆಹೂವಿನ ಎಸಳುಗಳಿಂದ ಹಸಿರುಹುಲ್ಲಿನ ಪ್ರದೇಶದಂತೆ ಮಾಡಲ್ಪಟ್ಟ ತಾವರೆದಂಟುಗಳಿಂದ ನಿರ್ಮಿಸಲ್ಪಟ್ಟ ಧಾರಾಗೃಹಗಳ ಮೇಲೆ ನಿಲ್ಲಿಸಿರುವ, ಮೋಘೋದಯದಿಂದ ಪುಷ್ಟಿತವಾಗುವ ಕಡಹದ ಮರದ ಹೂವಿನ ಪರಾಗಗಳನ್ನು ಬಳಿದಿರುವ ಯಂತ್ರದ ನವಿಲುಗಳನ್ನು ಕಂಡನು. ಮತ್ತೊಂಡು ಕಡೆ ಯಂತ್ರದ ಆನೆಮರಿಯ ಸೊಂಡಿಲಿನಿಂದ ಕದಡಿದ ತಾವರೆಗೊಳಗಳನ್ನು ಅವಲೋಕಿಸಿದನು. ಅದಲ್ಲದೆ ಒಂದು ಕಡೆ ೨೧. ಗಂಧೋದಕದಿಂದ ತುಂಬಿರುವ ತಂಪಾದ ಬಾವಿಗಳಲ್ಲಿ ತಾವರೆಯ ದಂಟುಗಳಿಂದ ಮಾಡಿದ ಅರೆಕಾಲುಗಳಿಂದಲೂ, ಹೊಸದಾದ ಹೊಂಬಣ್ಣದ ಕೇತಕೀದಳಗಳಿಂದ ಮಾಡಿದ ನೀರು ಹರಿಯುವ ದೋಣಿಗಳಿಂದಲೂ ಕೂಡಿದ, ವಕುಳಮಾಲಿಕೆಗಲಿಂದ ಜೋಡಿಸಿದ ತಾವರೆಯೆಲೆಗಳ ದೊನ್ನೆಗಳೆಂಬ ಮಾಲಿಕೆಯಂತೆ ಜೋಡಿಸಿದ ಗಡಿಗೆಗಳಿಂದ ನಿರ್ಮಿಸಿರುವ ತಿರುಗುತ್ತಿರುವ ರಾಟೆಗಳನ್ನು ನೋಡಿದನು. ವ|| ಹಾಗೆಯೆ ಅವುಗಳನ್ನೆಲ್ಲಾ ನೋಡುತ್ತಾ ಹೋಗುತ್ತಿರಲಾಗಿ ಅಲ್ಲಿ ಸಟಿಕಶಿಲೆಯಿಂದ ನಿರ್ಮಿತವಾದ ಬೆಳ್ಳಕ್ಕಿಗಳಿಂದಲೂ, ಚಿತ್ರಿಸಿರುವ ಕಾಮನಬಿಲ್ಲುಗಳಿಂದಲೂ ಕೂಡಿಕೊಂಡು ಸುಂದರವಾದ ಜಲಧಾರೆಗಳನ್ನು ಸುರಿಸುತ್ತಾ ಚಲಿಸುವ ಯಂತ್ರದ
ಮಂಜು ಮಸಗೆ ಪಾರ್ವ ಜಂತ್ರದ ಪತ್ರಶಕುನಿಗಳುಮನಲ್ಲಲ್ಲಿಗೆ ಮಧುಕರನಿರಮೆಂಬ ಕಿಂಕಿಣಿಗಳ ನುಣ್ಚರಂಗಳಿಂದೆಸೆವಲರುಯ್ಯಲೆಗಳುಮನಲ್ಲಲ್ಲಿಗೆ ತಾವರೆಯ ಕೊಡೆಯೆಲೆಗಳಿಂ ಮುಚ್ಚಿದ ಪಚ್ಚೆಯ ಪವಳದ ಪದ್ಮರಾಗದ ಪಳುಕಿನ ತಣ್ಗಳಸಂಗಳುಮನಲ್ಲಿಲ್ಲಿಗೆ ಕರ್ಪೂರಪಲ್ಲವರಸದಿನವಾಸಿಸಿದ ತಾವರೆಯ ನೂಲ ದುಗುಲಂಗಳುಮನಲ್ಲಲ್ಲಿಗೆೞವಾೞೆಯ ತಿರುಳೆಲೆಗಳೊಳಂ ತಾವರೆಯ ತಳಿರೆಲೆಗಳೊಳಂ ಪೊಸವೂಗಳೆಸಳ್ಗಳೊಳಂ ಸಮೆದ ಬಿಜ್ಜಣಿಗೆಗಳುಮಂ ಪೆಱವಂ ಪಲತೆಱದ ಶಿಶಿರೋಪಟಾರಂಗಳಂ ಮಾೞ್ಪ ಪರಿಜನಂಗಳುಮಂ ನೋಡುತ್ತಂ ಪೋಗೆವೋಗೆ
ಘನಸಮಯಂಗಳಿಕ್ಕೆವನೆ ಮಾಗಿಯಿರುಳ್ಗಳ ಬಿಟ್ಟ ಬೀಡು ಚಂ
ದನಕುಲಮಂದಿರಂ ಜಲನೀಶನ ವಾರಿವಿಹಾರಭೂಮಿ ನಂ
ದನವನದೇವಿಯರ್ಕಳೆವಟ್ಟ ಹಿಮಾಲಯದಂತರಂಗಮೆಂ
ಬಿನೆಗಮಳುಂಬಮೊಪ್ಪುವ ಹಿಮಾಲಯಮಂ ನಡೆನೋಡಿದಂ ನೃಪಂ      ೨೨
ಅಕ್ಕರ || ಉಡುಪ ವಿರಹ ದುಸ್ಸಹವಾಸರಂಗಳಂ ಕೞಪಲ್ಕೆ ಕುಮುದಿನಿಯಿರ್ಪ ತಾಣಂ
ಸಿಡಿಲ ಕಿಚ್ಚಿನ ಬೇಗೆಯಾನಾೞಸಲ್ ಜಲಧರಸಂಕುಲಮಿರ್ಪ ತಾಣಂ
ಕಡಲ ಬಳಗಂ ಬಾಡಬವಹ್ನಿತಾಪಮಂ ಪರಿಂರಿಸಲ್ಕೆ ಬಂದಿರ್ಪ ತಾಣಂ
ಮೃಡನ ಭಾಳೇಕ್ಷಣಾನಲನಳುರಲ್ಕೆ ಮಗ್ಗಿಸಲ್ ಮನುಮತನಿರ್ಪ ತಾಣಂ             ೨೩
ವ|| ಎಂದು ಭಾವಿಸುತ್ತಂ ಪೋಗೆವೋಗೆ ಕಡವಿನಲರ ಕೇಸರಂಗಳಿಂ ಪೊರೆದೆಲರ್ಗಳುಂ ಹಿಮಸ್ಪರ್ಶನದಿಂ ಕಂಟಕಿತ ಮಾದಂತೆಯುಂ ಎಲರಲೆಪದಿಂ ನಡುಗುವೆಲೆದುಱುಗಲಿಂ ಕದಳೀವನಂಗಳುಮೈಕಿಲಡರ್ದು ನಡುಗಿದಪುವೆಂಬಂತೆಯುಂ ಅಲರ್ವಂಡನುಂಡು ಸೊಕ್ಕಿ ಮೊರೆವ ಮೊರೆಪದಿಂ ತುಂಬಿಗಳುಂ ಪಲ್ಪಗುಟ್ಟಿದಪುವೆಂಬಂತೆಯುಂ ಕೂಡೆ ಮುಸುಱುವ ಮಱದುಂಬಿಯ ಬಂಬಲಿಂ ಲತೆಗಳುಂ ಕರಿಯದಡ್ಡಿಯಂ ಕವಿದಂತೆಯುಮಾಗೆ ಪಿಡಿಕೈಸಲಪ್ಪ ತಂಪಿಂ ತೀವಿಂದಂತಾಗಿ
ಮನಮಮೃತಾಂಶುಮಯಂ ಚೇ
ತನೆ ಬಿಸಮಯಮಿಂದ್ರಿಯೋತ್ಕರಂ ಕುಮುದಮಯಂ
ತನು ಸಾಂದ್ರಚಂದ್ರಿಕಾಮಯ
ಮೆನಿಸಿದುದು ನರೇಂದ್ರಚಂದ್ರಮಂಗಾಕ್ಷಣದೊಳ್        ೨೪
ಕೃತಕಮೇಘಗಳನ್ನೂ, ಅಲ್ಲಲ್ಲಿ ಮುತ್ತಿನ ಪುಡಿಯೆಂಬ ನುಣುಪಾದ ಮರಳುಗಳಿಂದ ಕಟ್ಟಿರುವ ಪಾತಿಗಳಿಂದ ಕೂಡಿಕೊಂಡು ಒಂದೇಸಮನೆ ಸುರಿಯುತ್ತಿರುವ ದಪ್ಪದಪ್ಪ ನೀರು ಹನಿಗಳಿಂದ ಮಳೆದಿವಸವನ್ನುಂಟುಮಾಡುತ್ತಿರುವ ಯಂತ್ರದ ಕೃತಕವೃಕ್ಷಗಳನ್ನೂ, ಅದಲ್ಲದೆ ಒದ್ದೆಯಾದ ರೆಕ್ಕೆಗಳನ್ನು ಕೊಡಹಿದರೆ ತುಂತುರುಗಳಿಂದ ಮಂಜುಬೀಳುವಂತೆ ಮಾಡುತ್ತಾ ಹಾರಾಡುತ್ತಿರುವ ಎಲೆಗಳಿಂದ ಮಾಡಿರುವ ಯಂತ್ರದ ಕೃತಕಪಕ್ಷಿಗಳನ್ನೂ, ಅಲ್ಲಲ್ಲಿ ದುಂಬಿಗಳ ಗುಂಪೆಂಬ ಕಿರುಗಂಟೆಗಳ ಇಂಪಾದ ಧ್ವನಿಯಿಂದ ರಮ್ಯವಾದ ಹೂವಿನ ಉಯ್ಯಾಲೆಗಳನ್ನೂ, ಅಲ್ಲಲ್ಲಿ ತಾವರೆಯ ಕೊಡೆಯಂತಿರುವ ಎಳೆಗಳಿಂದ ಮುಚ್ಚಿದ, ಪಚ್ಚೆಯ, ಹವಳದ, ಪದ್ಮರಾಗದ ಮತ್ತು ಸಟಿಕದ ತಂಪಾದ ಗಡಿಗೆಗಳನ್ನೂ, ಅಲ್ಲಲ್ಲಿ ಕರ್ಪೂರವೃಕ್ಷದ ಚಿಗುರಿನ ರಸದಿಂದ ಸುವಾಸನೆ ಕಟ್ಟಿರುವ ತಾವರೆ ನೂಲಿನಿಂದ ಮಾಡಿದ ಉತ್ತಮ ವಸ್ತ್ರಗಳನ್ನೂ ಅಲ್ಲಲ್ಲಿ ಎಳೆಬಾಳೆಯ ಸುಳಿಯೆಲೆಗಳಿಂದಲೂ, ತಾವರೆಯ ಚಿಗುರೆಲೆಗಳಿಂದಲೂ, ಹೊಸ ಹೂವುಗಳ ದಳಗಳಿಂದಲೂ ಮಾಡಿರುವ ಬೀಸಣಿಗೆಗಳನ್ನೂ, ಹೀಗೆಯೆ ಹಲವಾರು ಬಗೆಯಾದ ಶೈತ್ಯೋಪಚಾರಕ್ಕೆ ಬೇಕಾದ ಸಾಮಗ್ರಿಗಳನ್ನು ಮಾಡುತ್ತಿರುವ ಪರಿಜನರನ್ನೂ ನೋಡುತ್ತಾ ಹೋಗುತ್ತಿದ್ದನು. ೨೨. ಮಳೆಗಾಲಕ್ಕೆ ವಾಸಸ್ಥಳದಂತೆಯೂ ಚಳಿಗಾಲದ ರಾತ್ರಿಗಳಿಗೆ ತಂಗುವ ಸ್ಥಳದಂತೆಯೂ ಚಂದನಕ್ಕೆ ತೌರುಮನೆಯಂತೆಯೂ ವರುಣನಿಗೆ ಜಲಕ್ರೀಡೆಯಾಡುವ ಪ್ರದೇಶದಂತೆಯೂ ಇಂದ್ರನ ನಂದನವನದ ದೇವತೆಗಳಿಗೆ ಆಶ್ರಯಸ್ಥಾನದಂತೆಯೂ ಹಿಮಾಲಯಪರ್ವತದ ಹೃದಯದಂತೆಯೂ ಬಹಳ ಚೆನ್ನಾಗಿ ಶೋಭಿಸುವ ಹಿಮಗೃಹವನ್ನು ಚಂದ್ರಾಪೀಡನು ಚೆನ್ನಾಗಿ ನೋಡಿದನು. ೨೩. “ಇದು ಚಂದ್ರನ ವಿರಹದಿಂದ ಸಹಿಸಲಸಾಧ್ಯವಾದ ಹಗಲುಗಳನ್ನು ಕಳೆಯುವುದಕ್ಕಾಗಿ ಕುಮುದಿನಿಯು ಇರುವ ಸ್ಥಳ. ತಮ್ಮಲ್ಲಿ ಸೇರಿಕೊಂಡಿರುವ ಸಿಡಿಲಿನ ಬೆಂಕಿಯ ತಾಪವನ್ನು ಪರಿಹರಿಸಿಕೊಳ್ಳಲು ಮೇಘಸಮೂಹವು ಬಂದು ಇರುವ ಸ್ಥಳ. ಒಳಗಿರುವ ಬಡಬಾಗ್ನಿಯ ತಾಪವನ್ನು ನಿವಾರಿಸಿಕೊಳ್ಳುವುದಕ್ಕಾಗಿ ಸಮುದ್ರಗಳು ಬಂದಿರುವ ಸ್ಥಳ. ಪರಮೇಶ್ವರನ ಹಣೆಗಣ್ಣಿನ ಬೆಂಕಿಯು ಹರಡಿಕೊಳ್ಳಲು ಅದನ್ನು ಅಡಗಿಸಲು ಮನ್ಮಥನು ಬಂದಿರುವ ಸ್ಥಳ.” ವ|| ಎಂದು ಭಾವಿಸುತ್ತ ಹೋಗುತ್ತಿರಲಾಗಿ ಕದಂಬಪುಷ್ಪಗಳ ಒಳಗಿನ ಕುಸುಮಗಳನ್ನು ತರುತ್ತಿರುವ ಗಾಳಿ (ಕುಸುಮಗಳು ನವಿರಿನಂತಿರುವುದರಿಂದ) ಅಲ್ಲಿನ ಚಳಿಯಿಂದ ಮೈ ನವಿರುಗೊಂಡಂತಿದ್ದಿತು. ಗಾಳಿ ಬೀಸುವುದರಿಂದ ಅಲ್ಲಾಡುತ್ತಿರುವ ಎಲೆಗಳಿಂದ ಕೂಡಿರುವ ಬಾಳೆಯ ತೋಪು ಇಲ್ಲಿನ ಚಳಿ ಆವರಿಸಿಕೊಳ್ಳಲು ಗಡಗಡನೆ ನಡುಗುತ್ತಿರುವಂತೆ ಕಾಣುತ್ತಿತ್ತು. ದುಂಬಿಗಳು ಹೂವಿನ ಬಂಡನ್ನು ಕುಡಿದು ಸೊಕ್ಕಿ ಝೇಂಕರಿಸುತ್ತಿರಲು ಅವು ಇಲ್ಲಿನ ಚಳಿಯಿಂದ ಹಲ್ಲುಮೊರೆಯುವಂತೆ ಕಾಣುತ್ತಿದ್ದುವು. ಅಲ್ಲಿನ ಲತೆಗಳ ಮೇಲೆ ಮರಿದುಂಬಿಗಳ ಗುಂಪು ಆವರಿಸಿಕೊಂಡಿರಲು ಆ ಲತೆಗಳು ಇಲ್ಲಿನ ಚಳಿಯನ್ನು ತಡೆಯಲಾರದೆ ಕರಿಯ ಹಚ್ಚಡವನ್ನು ಹೊದ್ದುಕೊಂಡಂತೆ ಕಾಣುತ್ತಿದ್ದುವು. ಹೀಗೆ ಹಿಡಿಯಿಂದ ಉಂಡೆಮಾಡಿ ಹಿಡಿದುಕೊಳ್ಳಬಹುದೋ ಎಂಬಂತೆ ಗಾಢವಾದ ಚಳಿಯಿಂದ ತುಂಬಿದಂತಾಗಿತ್ತು. ೨೪. ಆ ಚಂದ್ರಾಪೀಡನಿಗೆ ಕೂಡಲೆ ತನ್ನ ಮನಸ್ಸು ಚಂದ್ರನಿಂದ ನಿಷ್ಪನ್ನವಾದಂತೆಯೂ ಚೈತನ್ಯವು ತಾವರೆದಂಟಿನಿಂದ
ವಾರಿಮಯಂ ದಿವಸಂ ಮಣಿ
ಹಾರಮಯಂ ತಿಗ್ಮರೋಚಿ ಕಿರಣಾವಳಿ ಕ
ರ್ಪೂರಮಯಂ ಪವನಂ ನೀ
ಹಾರಮಯಂ ಭುವನಮೆನಿಸಿ ತೋಱತ್ತಾಗಳ್            ೨೫
ವ|| ಅಂತು ಪೊರ್ದೆ
ಕುಳಿರ್ವ ಹಿಮಾಲಯದೊಳ್ ಕೋ
ಮಳೆ ನಿಜಪರಿವಾರಸಹಿತಮಿರ್ದಳ್ ಹಿಮವ
ತ್ತಳದೊಳ್ ತರಂಗಿಣೀಸಂ
ಕುಳದಿಂ ಬಳಸಿರ್ದ ದಿವಿಜನದಿಯೆಂಬಿನೆಗಂ ೨೬
ಪರಿವೇಷದ ತೆಱದಿಂದನ
ವರತಂ ಕರ್ಪೂರರಸದ ಪರಿಕಣಿ ಸುತ್ತಂ
ಪರಿಯಲ್ ಮೃಣಾಳಪೊಸವಂ
ದರ ನಡುವಣ ಪೂವಿನೆಸಳ ಪಾಸಿನೊಳಿರ್ದಳ್          ೨೭
ವ|| ಆಗಳ್
ಅಪರಿಮಿತಂ ಪೊಣ್ಮುವ ಬಾ
ಷ್ಟಪಯೋಧಾರಾಳಿ ಪರಿವ ಪರಿನಾಳಿಕೆಯೊಂ
ದುಪಮೆಗೆ ಬಂದಿರ್ದುದು ಕ
ರ್ಣಪೂರನವಕೇತಕೀದಳಂ ಕಾಮಿನಿಯಾ      ೨೮
ಸಂತಾಪಭೀತಿಯಿಂ ತನು
ಕಾಂತಿ ತೆರಳ್ದೋಡಿದಪುದೆನಲ್ ನಿಡುಸುಯ್ಯಿಂ
ದಂ ತೊಲಗೆ ಮೇಲುದೆಸೆದುದು
ಕಾಂತೆಯ ಚಂದನವಿಲಿಪ್ತಘನಕುಚಯುಗಳಂ             ೨೯
ಅರಸಂ ಬರಲೌತ್ಸುಕ್ಯದೆ
ಪರಿಯಲ್ ಗಱಯಿಟ್ಟುವೆನಿಸಿ ಮಾರ್ತೊಳಗುವ ಚಾ
ಮರದಿಂದಮೆಸೆವ ಕುಚಮಂ
ಕರಕಮಲದಿನೊತ್ತಿ ಕಾಂತೆ ಕಣ್ಗೆಸೆದಿರ್ದಳ್    ೩೦
ನಿಷ್ಪನ್ನವಾದಂತೆಯೂ ಇಂದ್ರಿಯಗಳು ನೈದಿಲೆಯಿಂದ ನಿಷ್ಪನ್ನವಾದಂತೆಯೂ ಶರೀರವು ದಟ್ಟವಾದ ಬೆಳದಿಂಗಳಿಂದ ನಿಷ್ಪನ್ನವಾದಂತೆಯೂ ಭಾಸವಾಯಿತು. ೨೫. ಮತ್ತು ದಿವಸವೆಲ್ಲ ಜಲಮಯವಾದಂತೆಯೂ ಸೂರ್ಯಕಿರಣಗಳು ಮಣಿಸರಮಯವಾದಂತೆಯೂ ಗಾಳಿಯ ಕರ್ಪೂರಮಯವಾದಂತೆಯೂ ಜಗತ್ತೆಲ್ಲ ಹಿಮಮಯವಾದಂತೆಯೂ ಅವನಿಗೆ ತೋರಿತು. ವ|| ಹಾಗೆ ಅಲ್ಲಿಗೆ ಹೋಗಲಾಗಿ ೨೬. ತಣ್ಣಗಿರುವ ಆ ಹಿಮಗೃಹದಲ್ಲಿ ಕೋಮಲೆಯಾದ ಕಾದಂಬರಿಯು ತನ್ನ ಪರಿವಾರದೊಂದಿಗೆ ಇದ್ದಳು. ಆಗ ಅವಳು ಹಿಮಾಚಲಪ್ರದೇಶದಲ್ಲಿ ಇತರ ನದಿಗಳಿಂದ ಸುತ್ತುವರಿಯಲ್ಪಟ್ಟಿರುವ ಗಂಗಾನದಿಯಂತೆ ಶೋಭಿಸುತ್ತಿದ್ದಳು. ೨೭. ತಾವರೆದಂಟುಗಳಿಂದ ಕಟ್ಟಿದ ಒಂದು ಹೊಸ ಚಪ್ಪರದ ಮಧ್ಯದಲ್ಲಿ ಹಾಸಿದ್ದ ಹೂವಿನ ದಳಗಳಿಂದ ಮಾಡಿದ ಹಾಸಿಗೆಯಲ್ಲಿ ಕಾದಂಬರೀದೇವಿಯು ಮಲಗಿದ್ದಳು. ಆ ಚಪ್ಪರದ ಸುತ್ತಲೂ ಪರಿವೇಷದಂತೆ ಯಾವಾಗಲೂ ಕರ್ಪೂರ ರಸದ ಕಾಲುವೆಯು ಸುತ್ತಲೂ ಹರಿಯುತ್ತಿತ್ತು. ವ|| ಆಗ ೨೮. ಅವಳು ತನ್ನ ಕಿವಿಯಲ್ಲಿ ಹೊಸದಾದ ಕೇದಗೆಹೂವಿನ ದಳವೊಂದನ್ನು ಮುಡಿದುಕೊಂಡಿದ್ದಳು. ಅದು ಅತ್ಯಕವಾಗಿ ಹರಿಯುತ್ತಿರುವ ಕಣ್ಣೀರಿನ ಧಾರೆಯ ಪರಂಪರೆಯು ಹರಿದುಹೋಗಲು ಇಟ್ಟಿರುವ ನಲ್ಲಿಯಂತೆ ಕಾಣುತ್ತಿತ್ತು. ೨೯. ದೇಹದಲ್ಲಿ ವ್ಯಾಪಿಸಿರುವ ತಾಪದ ಭಯದಿಂದ ಅವಳ ಶರೀರಕಾಂತಿಯು ಓಡಿಹೋಗುತ್ತಿದೆಯೋ ಎಂಬಂತೆ ನಿಟ್ಟುಸಿರಿನಿಂದ ಅವಳ ಮೇಲುಹೊದಿಕೆಯು ದೂರ ಸರಿಯುತ್ತಿತ್ತು. ಇದರಿಂದ ಗಂಧಲೇಪನದಿಂದ ಕೂಡಿದ ಅವಳ ದಪ್ಪವಾದ ಸ್ತನಗಳು ಶೋಭಿಸುತ್ತಿದ್ದುವು. ೩೦. ಎರಡು ಕಡೆಗಳಲ್ಲೂ ಬೀಸುತ್ತಿರುವ ಚಾಮರಗಳು ಅವಳ ಸ್ತನಗಳಲ್ಲಿ ಪ್ರತಿಬಿಂಬಿಸಿದ್ದುವು. ಇದರಿಂದ ಚಂದ್ರಾಪೀಡನು ಬರಲಾಗಿ ಅವನ ಹತ್ತಿರಕ್ಕೆ ಹೋಗಬೇಕೆಂಬ ಉತ್ಸಾಹದಿಂದ ಅಲ್ಲಿಗೆ ಹಾರಿಹೋಗಲು ಆ ಎರಡು ಸ್ತನಗಳೂ ರೆಕ್ಕೆಯನ್ನು ಕಟ್ಟಿಕೊಂಡಿರುವಂತೆ ಶೋಭಿಸುತ್ತಿದ್ದುವು.
ಯುವತಿ ಹಿಮೋಪಲಪ್ರತಿಮೆಯಂ ನಳಿತೋಳ್ಗಳಿನಾಗಳಾಗಳ
ಪ್ಪುವ ಶಶಿಸಾಲಭಂಜಿಕೆಯನೊಯ್ದು ಕದಂಪಿನೊಳಾಗಳಾಗಳೊ
ತ್ತುವ ಶಶಿಕಾಂತಪುತ್ರಿಕೆಯ ಮೇಲೆ ನಿಜಾಂಘ್ರಿಯನಾಗಳಾಗಳಿ
ಕ್ಕುವ ಪಿರಿದಪ್ಪ ಬೇವಸದೊಳಂ ತಡೆದಿರ್ದಳದೊಂದು ಬೇಗಮಂ           ೩೧
ಸ್ಮರಪರವಶಂಗಳಾದಂ
ತಿರೆ ಮುಕ್ತಾತ್ಮಂಗಳೆನಿಸಿಯುಂ ಹಾರಂಗಳ್
ಕರನಿಕರದಿಂದ ಮುಂ ತಾಂ
ಸರಸಿಜಲೋಚನೆಯನಾದವಪ್ಪಿದುವಾಗಳ್   ೩೨
ಸುಂದರಿ ನವೇಂದುಮಣಿಮುಕು
ರಂದಳೆದೊತ್ತಿರ್ದಳುರದೊಳಿನ್ನುದಯಂ ಗೆ
ಯ್ವಂದೆನ್ನ ಕೊಂದೆ ನೀನೆಂ
ದಿಂದುವಿನೆರ್ದೆಯಂಟಿ ಸೂರುಳಿಡಿಸುವ ತೆಱದಿಂ        ೩೩
ವ|| ಅಂತು ಕಾದಂಬರಿದೇವಿಯಂ ನೋಡಿ ದೂರದೊಳೆ ಕಂಡನನ್ನೆಗಂ ಮೂರ್ತಿ ನಾರಾಯಣಂ ಬಂದೆನೆಂದು ಪೇೞಲುತ್ತರಳತಾರಕೆಯಾಗಿ
ಬರವನದಾರ್ ಪೇೞ್ದಟ್ಟಿದ
ರರಸಂ ಬಂದಪನೆ ಕಂಡಿರೇಂ ನೀವೆನಿತಂ
ತರಮಾವೆಡೆಯೆನುತೆನುತಂ
ಪರಿಜನಮಂ ಕಣ್ಣ ಸನ್ನೆಯಿಂ ಬೆಸಗೊಂಡಳ್ ೩೪
ವ|| ಅಂತು ಬೆಸಗೊಳ್ಳುತ್ತಂ ಗೆಂಟಿನೊಳೆ ಬರುತಿರ್ದ ಯುವರಾಜನಂ ಭೋಂಕನೆ ಕಂಡು ನವಗ್ರಾಹಕರಿಣಿಯಂದದಿನೂರುಸ್ತಂಭವಿಧೃತೆಯಾಗಿ
ನವರೋಮರಾಜಿ ತಾಮ್ರ ತಾಮ್ಯ್ವ
ತ್ರಿ ತ್ತ್ರ್ವಿ ವಳಿಯೊಳ್ ತೆರೆಗೊಳಲ್ಕೆ ಮುರಿದೇೞ್ವೆಡೆಯೊಳ್
ಯುವತಿ ನಿಜಾಂಗಮನಂಗೋ
ದ್ಭವನಾಗಳ್ ಪಿಂಡಿ ಪಿೞದನೆಂಬವೊಲಿರ್ದಳ್            ೩೫
ಅವುಗಳ ಮೇಲೆ ಕೈಯಿಟ್ಟುಕೊಂಡಿದ್ದ ಕಾದಂಬರಿಯು ಅವು ಹಾರಿಹೋಗದಿರುವಂತೆ ಒತ್ತಿ ಹಿಡಿದುಕೊಂಡಿರುವಂತೆ ಕಾಣುತ್ತಿದ್ದಳು. ೩೧. ಆ ತರುಣಿಯು ಪದೇಪದೇ ನೀರ್ಗಲ್ಲಿನ ಪ್ರತಿಮೆಯನ್ನು ತನ್ನ ಕೋಮಲವಾದ ತೋಳುಗಳಿಂದ ತಬ್ಬಿಕೊಳ್ಳುತ್ತಿದ್ದಳು; ಕರ್ಪೂರದ ಬೊಂಬೆಯನ್ನು ಪದೇಪದೇ ತನ್ನ ಕೆನ್ನೆಗೆ ಒತ್ತಿ ಹಿಡಿದುಕೊಳ್ಳುತ್ತಿದ್ದಳು. ಮತ್ತು ಪದೇಪದೇ ಚಂದ್ರಕಾಂತಪುತ್ಥಳಿಯ ಮೇಲೆ ತನ್ನ ಕಾಲನ್ನು ಇಡುತ್ತಿದ್ದಳು. ಹೀಗೆ ಹೆಚ್ಚಾದ ವಿರಹವ್ಯಥೆಯ ತೀವ್ರತೆಯನ್ನು ತಡೆಯುತ್ತಿದ್ದಳು. ೩೨. ಹಾರಗಳು “ಮುಕ್ತಾತ್ಮ”ಗಳು (೧. ಮುತ್ತಿನಿಂದ ನಿರ್ಮಿತವಾದುವು.
೨. ಸಂಸಾರಬಂಧನದಿಂದ ಬಿಡುಗಡೆ ಹೊಂದಿದ ಜೀವನ್ಮುಕ್ತರು). ಹೀಗಿದ್ದರೂ ಕಮಲನೇತ್ರೆಯಾದ ಕಾದಂಬರಿಯ ಸೌಂದರ್ಯವನ್ನು ನೋಡಿ ಕಾಮಪರವಶತೆಯಿಂದ ಅವಳನ್ನು ಗಾಢವಾಗಿ ತಬ್ಬಿಕೊಂಡಿದ್ದುವು ! ೩೩. ಆ ಸುಂದರಿಯು ಹೊಸದಾದ ಚಂದ್ರಕಾಂತಶಿಲೆಯಿಂದ ಮಾಡಿದ ಕನ್ನಡಿಯನ್ನು ಕಾಮಸಂತಾಪಶಾಂತಿಗಾಗಿ ತನ್ನ ಎದೆಗೆ ಅವುಚಿಕೊಂಡಿದ್ದಳು. ಅದನ್ನು ನೋಡಿದರೆ ನೀನು ಉದಯಿಸಿದರೆ, ನಾನು ಸತ್ತಂತೆಯೇ. ಆದ್ದರಿಂದ ಉದಯಿಸಬೇಡ ಎಂದು ಚಂದ್ರನನ್ನು ಎದೆ ಮುಟ್ಟಿಸಿ ಆಣೆಯಿಡಿಸುತ್ತಿರುವಳೋ ಎಂಬಂತೆ ಕಾಣುತ್ತಿದ್ದಳು. ವ|| ಹಾಗೆ ಕಾದಂಬರೀದೇವಿಯನ್ನು ದೂರದಲ್ಲೇ ನೋಡುತ್ತಿರುವಷ್ಟರಲ್ಲಿ ಶ್ರೀಮನ್ನಾರಾಯಣ ಸ್ವರೂಪನಾದ ಚಂದ್ರಾಪೀಡನು ಬಂದನೆಂದು ಅವಳಿಗೆ ತಿಳಿಸಿದರು. ಕೂಡಲೆ ಕಣ್ಣುಗುಡ್ಡೆಗಳು ಚಲಿಸುತ್ತಿರಲು, ೩೪. “ಅವನು ಬರುವಂತೆ ಯಾರು ಹೇಳಿಕಳುಹಿಸಿದ್ದಾರೆ? ಅರಸನು ಬರುತ್ತಿರುವನೆ? ನೀವು ನೋಡಿದಿರಾ? ಎಷ್ಟು ದೂರದಲ್ಲಿದ್ದಾನೆ? ಯಾವ ಸ್ಥಳದಲ್ಲಿದ್ದಾನೆ?” ಎಂಬುದಾಗಿ ಕಣ್ಣುಸನ್ನೆಯಿಂದ ಕೇಳಿದಳು. ವ|| ಹಾಗೆ ಕೇಳುತ್ತಾ, ಯುವರಾಜನು ಬರುತ್ತಿರುವುದನ್ನು ದೂರದಲ್ಲೆ ತಟ್ಟನೆ ನೋಡಿ, ಹೊಸದಾಗಿ ಹಿಡಿದಿರುವ ಆನೆಮರಿಯಂತೆ ಊರುಸ್ತಂಭವಿಧೃತೆಯಾಗಿ
(೧. ನಿಶ್ಚವಾದ ತೊಡೆಗಳಿಂದ ಮುಂದೆ ಹೆಜ್ಜೆಯಿಕ್ಕದವಳಾಗಿ, ತೊಡೆಗಳನ್ನು ಕಟ್ಟಿಹಾಕುವ ಕಂಭದಲ್ಲಿಕಟ್ಟಲ್ಪಟ್ಟದ್ದಾಗಿ (ಟಿ.ಚಂದ್ರಾಪೀಡನನ್ನು ಕಂಡಕೂಡಲೇ ಕಾದಂಬರಿಗೆ ಅವನನ್ನು ಎದುರುಗೊಳ್ಳುವುದಕ್ಕೆ ಹೊರಟರೂ ನಡೆಯಲಾಗಲಿಲ್ಲ ಎಂದು ಭಾವ). ೩೫. ಆಗ ಕಾದಂಬರಿಯು ಶರೀರವನ್ನು ಸ್ವಲ್ಪ ಮುರಿದು ಏಳುವಾಗ, ಚಲಿಸುವುದರಿಂದ ಮುದುರಿಕೊಂಡ ತ್ರಿವಳಿಗಳ ಮೇಲೆ ಹೊಸ ಕೂದಲಿನ ಸಾಲು ಕಂಪಿಸುತ್ತಿತ್ತು.
ವ|| ತದನಂತರಂ
ನಡುಗುತ್ತಂ ಮೇಲುದೆಂದೊರ್ಮೊದಲೆ ತೆಗೆದು ಹಾರಾಂಶುವಂ ಸಾರ್ಚುಂತಂ ಸೋ
ರ್ಮುಡಿಯಂ ಸಸ್ವೇದಹಸ್ತಾಬ್ಜದಿನೆೞೆವುತಾತ್ಮಪ್ರತಿಚ್ಛಾಯೆಯಂ ಕೆ
ಯ್ಗುಡು ನೀನೆಂಬಂದದಿಂ ನಿರ್ಮಲತರ ಮಣಿಬದ್ಧಾವನೀಭಾಗಮಂ ತ
ನ್ನೆಡೆಗೆಯ್ಯಿಂ ಮೆಲ್ಲನೊತ್ತುತ್ತೆಸವಲರ್ವಸೆಯಿಂ ಕಾಂತೆಯೆಂತಾನುಮೆೞ್ದಳ್           ೩೬
ವ|| ಆಗಳ್ ಮನುಜಮಕರಘ್ವಜನೆಯ್ದೆವಂದು ಮುನ್ನಿನಂದದೊಳೆ ಕಾದಂಬರಿಗೆ ಮಹಾಶ್ವೇತಾಪ್ರಣಾಮಪುರಸ್ಸರಮುಪದರ್ಶಿತವಿನಯನುಮಾಗಿ ಕೆಯ್ಗಳಂ ಮುಗಿವುದುಮಾಕೆಯುಂ ಕೆಯ್ಗಳಂ ಮುಗಿದು ಲಲಾಟಿಕಾಚಂದನಭರದಿನೆಱಗಿದಂತೆ ಕಿಂಚಿದವನತಮುಖಿಯಾಗಿ
ನಳಿನದಳಾಯತಾಕ್ಷಿ ಯುವರಾಜನಿಜಪ್ರತಿಬಿಂಬಮಿಲ್ಲಿ ಬಂ
ದೆಳಸಿದುದಪ್ಪೊಡಂ ಸಫಲಮೆನ್ನಯ ಜೀವನಮೆಂಬ ಮಾೞ್ಕೆಯಿಂ
ಪೊಳೆವವತಂಸಪುಷ್ಪರಜದಿಂ ಪೊರೆದಿರ್ದ ಕಪೋಲಪಟ್ಟಮಂ
ತೊಳೆದಳನಾರತಂ ಸುರಿವ ಚಂದನಶೀತಲಹರ್ಷವಾರಿಯಿಂ    ೩೭
ವ|| ಆಗಳಾ ಗಂಧರ್ವರಾಜನಂದನೆ ಮುನ್ನಿರ್ದ ಕುಸುಮಶಯನದೊಳ್ ಕುಳ್ಳಿರೆ ವಿದಗ್ಧ ವಿದ್ಯಾಧರಂ ದೌವಾರಿಕೆಯರ್ ಕೆಲದೊಳಿಕ್ಕಿದ ಮಣಿಮಯಾಸನಮಂ ಕಾಲೊಳ್ ನೂಂಕಿ ನೆಲದೊಳ್ ಕುಳ್ಳಿರ್ಪುದುಂ ಕಾದಂಬರೀದೇವಿಗೆ ಕೇಯೂರಕಂ ಪೊಡಮಟ್ಟು
ವಸುಧಾಶನ ಪರಮ
ಪ್ರಸಾದಭಾಗಿನಿಯನಡಪವಳಿತಿಯನವಧಾ
ರಿಸು ಪತ್ರಲೇಖೆಯೆಂಬುದು
ಪೆಸರೆಂದಾ ಸತಿಯನರಸಿಯಂ ಕಾಣಿಸಿದಂ   ೩೮
ವ|| ಅಂತಾ ಪತ್ರಲೇಖೆಯಂ ನೋಡಿ
ಎನಿತೊಂದು ಪಕ್ಷಪಾತಮೊ
ವನಿತೆಯರಂ ಮಾಡುವೆಡೆಯೊಳಬ್ಜಭವಂಗೆಂ
ದೆನಸುಂ ಕಾಂತೆಯ ರೂಪನೆ
ಮನದೊಳ್ ಗಂಧರ್ವಕನ್ನೆ ಭಾವಿಸುತಿರ್ದಳ್             ೩೯
ಅದರಿಂದ ಅವಳ ದೇಹವನ್ನು ಮನ್ಮಥನು ಹಿಂಡಿ ಹಿಸುಕುತ್ತಿರುವನೋ ಎಂಬಂತೆ ಕಾಣುತ್ತಿತ್ತು. ವ|| ಅನಂತರ ೩೬. ಏಳುವ ಸಡಗರದಲ್ಲಿ ಉತ್ತರೀಯವು ಅಲುಗಾಡುತ್ತಿದ್ದುದರಿಂದ ಅದನ್ನು ಬಿಟ್ಟು ಹಾರದ ಕಾಂತಿಯನ್ನೇ ಎದೆಗೆ ಆವರಣವನ್ನಾಗಿ ಮಾಡಿಕೊಳ್ಳುತ್ತಾ, ಸಡಿಲವಾದ ತುರುಬನ್ನು ಬೆವರಿನಿಂದ ಕೂಡಿದ ಬಲಗೈಯಿಂದ ಸರಿಯಾಗಿ ಕಟ್ಟಿಕೊಳ್ಳುತ್ತಾ, ತನ್ನ ಪ್ರತಿಬಿಂಬವನ್ನೇ “ನೀನು ನನಗೆ ಕೈಗೊಟ್ಟು ಎತ್ತು” ಎಂದು ಪ್ರಾರ್ಥಿಸುವಂತೆ ಬಹಳ ಸ್ವಚ್ಛವಾದ ರತ್ನನಿರ್ಮಿತವಾದ ನೆಲವನ್ನು ತನ್ನ ಎಡಗೈಯಿಂದ ಮೆಲ್ಲನೆ ಒತ್ತುತ್ತಾ ಹೂವಿನ ಹಾಸಿಗೆಯಿಂದ ಕಾದಂಬರಿಯು ಬಹಳ ಪ್ರಯಾಸದಿಂದ ಮೇಲಕ್ಕೆದ್ದಳು. ವ|| ಆಗ ನರರೂಪವನ್ನು ತಾಳಿದ ಮನ್ಮಥನಂತಿರುವ ಚಂದ್ರಾಪೀಡನು ಹತ್ತಿರಕ್ಕೆ ಬಂದು, ಹಿಂದಿನಂತೆಯೇ ವಿನಯವನ್ನು ತೋರ್ಪಡಿಸುತ್ತಾ, ಮೊದಲು ಮಹಾಶ್ವೇತೆಗೆ ನಮಸ್ಕಾರ ಮಾಡಿ ಬಳಿಕ ಕಾದಂಬರಿಗೆ ಕೈಮುಗಿದನು. ಆಗ ಅವಳೂ ಕೈಮುಗಿದು, ಹಣೆಗೆ ಹಾಕಿಕೊಂಡಿರುವ ಚಂದನತಿಲಕದ ಭಾರದಿಂದ ಬಗ್ಗಿರುವಳೋ ಎಂಬಂತೆ ಸ್ವಲ್ಪ ತಗ್ಗಿದ ಮುಖವುಳ್ಳವಳಾಗಿ, ೩೭. ತಾವರೆಯಂತೆ ವಿಶಾಲವಾದ ಕಣ್ಣುಳ್ಳ ಕಾದಂಬರಿಯು ಯುವರಾಜನ ಪ್ರತಿಬಿಂಬವಾದರೂ ಇಲ್ಲಿ ಮೂಡಿದರೆ ನನ್ನ ಜೀವಮಾನವೇ ಸಾರ್ಥಕವಾಯಿತೆಂಬ ಒಂದು ಆಭಿಪ್ರಾಯದಿಂದಲೋ ಎಂಬಂತೆ ಕಿವಿಯಲ್ಲಿ ಮುಡಿದುಕೊಂಡಿದ್ದ ಹೂವಿನ ಪುಡಿಯಿಂದ ಕೂಡಿಕೊಂಡಿದ್ದ ಹೊಳೆಯುತ್ತಿರುವ ತನ್ನ ಕೆನ್ನೆಯನ್ನು ನಿರಂತರವಾಗಿ ಸುರಿಯುತ್ತಿರುವ ಗಂಧೋದಕದಂತೆ ತಂಪಾದ ಆನಂದಬಾಷ್ಪದಿಂದ ತೊಳೆಯುತ್ತಿದ್ದಳು. ವ|| ಆಗ ಗಂಧರ್ವ ರಾಜಕುಮಾರಿಯಾದ ಕಾದಂಬರಿಯು ತಾನು ಮೊದಲು ಮಲಗಿದ್ದ ಹಾಸಿಗೆಯ ಮೇಲೆ ಎದ್ದು ಕುಳಿತುಕೊಂಡಳು. ರಸಿಕಾಗ್ರೇಸರನಾದ ಚಂದ್ರಾಪೀಡನು ದ್ವಾರಪಾಲಕಳು ಹತ್ತಿರದಲ್ಲಿ ಹಾಕಿದ ರತ್ನಪೀಠವನ್ನು ಕಾಲಿನಿಂದ ನೂಕಿ ನೆಲದ ಮೇಲೆ ಕುಳಿತುಕೊಂಡನು. ಬಳಿಕ ಕೇಯೂರಕನು ಕಾದಂಬರೀದೇವಿಗೆ ನಮಸ್ಕರಿಸಿ, ೩೮. “ಇವಳು ಚಂದ್ರಾಪೀಡ ಮಹಾರಾಜನ ಪರಮಾನುಗ್ರಹಕ್ಕೆ ಪಾತ್ರಳಾದ ಸಂಚಿಯೂಳಿಗದವಳು. ಇವಳ ಹೆಸರು ಪತ್ರಲೇಖೆಯೆಂದು ತಿಳಿಯುವುದು” ಎಂದು ಅವಳನ್ನು ಕಾದಂಬರೀದೇವಿಗೆ ತೋರಿಸಿದನು. ವ|| ಹಾಗೆ ಪತ್ರಲೇಖೆಯನ್ನು ನೋಡಿ, ೩೯. “ಬ್ರಹ್ಮನು ಹೆಂಗಸರನ್ನು ಸೃಷ್ಟಿಮಾಡುವಾಗ ಅದೆಷ್ಟು ಪಕ್ಷಪಾತವನ್ನು ತೋರಿಸಿದ್ದಾನೆ” ಎಂದು ಕಾದಂಬರಿಯು ಆ ಪತ್ರಲೇಖೆಯ ಸೌಂದರ್ಯವನ್ನೇ ತನ್ನ ಮನಸ್ಸಿನಲಿ

40-56/

ಕಾದಂಬರಿಯ ದ್ವಿತೀಯ ಸಂದರ್ಶನ [40 to 56]
gತನಗಾಗಳ್ ಪೊಡವಟ್ಟಳಂ ಪದಪಿನಿಂ ಪೊಣ್ಮಿತ್ತಬಾಯಿತ್ತ ಬಾ
ಯೆನುತಂ ತನ್ನ ಕೆಲಕ್ಕೆ ಕಾಂತೆ ಕರೆದಾದಂ ಭ್ರಾಂತಿಯಿಂದಂ ಸಖೀ
ಜನಮೆಲ್ಲಂ ನಡೆನೋಡೆ ಷಿಂತಿರಿಸಿಕೊಂಡಾಗಳ್ಮೊದಲ್ಗೊಂಡಲಂ
ಪಿನೊಳಾ ಕಾಂತೆಯ ಮೆಯ್ಯನೊಯ್ಯನೆಳವುತ್ತಿರ್ದಳ್ ಕರಾಂಭೋಜದಿಂ             ೪೦
ವ|| ಆಗಳ್ ಯುವರಾಜಂ ಕೃತಸಕಲಾಗಮನೋಚಿತೋಪಚಾರನಾಗಿ ತದವಸ್ಥೆಯಪ್ಪ ಚಿತ್ರರಥನಂದನೆಯಂ ನೋಡಿ
ಇಂತಪ್ಪವಸ್ಥೆಯಿಂದಿವ
ಳಿಂತಿರೆಯುಂ ದುರ್ವಿದಗ್ಧವೆನ್ನ ಮನಂ ಮ
ತ್ತೆಂತುಂ ನಂಬಿದುದಿಲ್ಲಾ
ನಿಂ ತಿಳಿವೆಂ ನಿಪುಣವಚನದಿಂ ಕಾಮಿನಿಯಂ             ೪೧
ವ|| ಎಂದು ತನ್ನ ಮನದೊಳೆ ಬಗೆದು ವಾಗ್ವಿಲಾಸಿನೀವಲ್ಲಭಂ ವಿದಗ್ಧವಿದ್ಯಾಧರಂ ಗಂಧರ್ವರಾಜನಂದನೆಯನಿಂತೆಂದಂ
ಪರಿತಾಪಮಾವ ತೆಱದಿಂ
ದೊರೆಕೊಂಡುದೊ ದೇವಿ ನಿನಗೆ ನೋವಿದು ನಿನ್ನಿಂ
ಪಿರಿದೆನ್ನದದಱನೆಂತುಂ
ಸರೋಜಮುಖಿ ನಿನ್ನ ಸುಖಮನಾಂ ಬಯಸಿದಪೆಂ      ೪೨
ಎನಿತಂಗಜಾತತಾಪಮೊ
ತನು ಕಂಪಿಸುತಲರ ಮೇಲೆ ಬೀೞ್ದುದಿದಂ ಕಂ
ಡನುಕಂಪಮಾನಮೆನ್ನಯ
ತನುವುಂ ಬೀೞಲ್ಕೆ ಬಗೆದಪುದು ಮೃಗನಯನೇ          ೪೩
ವ|| ಅದಲ್ಲದೆಯುಂ ದೇವಿ ಭವದವಸ್ಥೆಯಂ ಕಂಡೀ ಪರಿಜನಂ ಮಱುಗುತ್ತಿರ್ದಪುದದು ಕಾರಣದಿಂ
ಲಲಿತಾಂಗಿ ನೀಂ ವಿವಾಹೋ
ಜ್ವಲಮೆನಿಸಿದ ಮಂಗಳಪ್ರಸಾಧನಚಯಮಂ
ತಳೆ ಕುಸುಮಶಿಳೀಮುಖಮಂ
ತಳೆದೊಡೆ ನವಲತಿಕೆ ಪಿರಿದುಮೊಪ್ಪುವುದಲ್ತೇ           ೪೪
ಆಲೋಚಿಸುತ್ತಿದ್ದಳು. ೪೦. ಆಗ ತನಗೆ ನಮಸ್ಕಾರ ಮಾಡಿದ ಆ ಪತ್ರಲೇಖೆಯನ್ನು ಪ್ರೀತಿಯುಕ್ಕಿ ಬರುತ್ತಿರಲು,. ‘ಇತ್ತ ಬಾ’ ಹೇಳುತ್ತಾ, ತನ್ನ ಹತ್ತಿರಕ್ಕೆ ಕರೆದಳು. ಗೆಳತಿಯರೆಲ್ಲ ಬೆರಗಾಗಿ ನಿಟ್ಟಿಸಿ ನೋಡುತ್ತಿರಲು ಅವಳನ್ನು ತನ್ನ ಹಿಂದೆಯೆ ಕುಳ್ಳಿರಿಸಿಕೊಂಡು, ಪ್ರೀತಿಯಿಂದ ಪತ್ರಲೇಖೆಯ ಮೈಯನ್ನು ತನ್ನ ಕರಕಮಲದಿಂದ ಮೆಲ್ಲಮೆಲ್ಲನೆ ನೇವರಿಸುತ್ತಿದ್ದಳು. ವ|| ಆಗ ಕಾದಂಬರಿಯು ಚಂದ್ರಾಪೀಡನಿಗೆ ಅತಿಥಿಗಳು ಬಂದಾಗ ಮಾಡಬೇಕಾದ ಉಪಚಾರಗಳನ್ನು ಮಾಡಿದಳು. ಚಂದ್ರಾಪೀಡನು ಹಾಗೆ ಸೊರಗಿರುವ ಕಾದಂಬರಿಯನ್ನು ನೋಡಿ, ೪೧. “ಇವಳು ಇಂತಹ ಅವಸ್ಥೆಯಿಂದ ಹೀಗಿದ್ದರೂ ಸರಿಯಾಗಿ ನಿಶ್ಚ್ಚಯಿಸಲು ಶಕ್ತಿಯಿಲ್ಲದ ನನ್ನ ಹೆಡ್ಡ ಮನಸ್ಸು ಏನಾದರೂ ನಂಬಲೇ ಇಲ್ಲವಲ್ಲ. ಇನ್ನು ನಾನು ಜಾಣತನದ ಮಾತುಗಳಲ್ಲಿ ಇವಳ ಹೃದ್ಗತವನ್ನು ತಿಳಿದುಕೊಳ್ಳುತ್ತೇನೆ.” ವ|| ಎಂದು ತನ್ನ ಮನಸ್ಸಿನಲ್ಲಿ ಆಲೋಚಿಸಿ, ಜಾಣತನದ ಮಾತುಗಳಿಂದ ನಿಪುಣನಾದ ಹಾಗೂ ರಸಿಕತನದಲ್ಲಿ ಕುಶಲನಾದ ಚಂದ್ರಾಪೀಡನು ಗಂಧರ್ವರಾಜಪುತ್ರಿಯನ್ನು ಕುರಿತು ಹೀಗೆಂದನು. ೪೨. “ದೇವಿ, ನಿನಗೆ ಈ ಸಂತಾಪವು ಹೇಗೆ ಉಂಟಾಯಿತು? ನನ್ನ ಮನಸ್ಸಿನ ಬಾಧೆಯು ನಿನ್ನದಕ್ಕಿಂತಲೂ ಮಿಗಿಲಾಗಿದೆ. ಆದ್ದರಿಂದ ಎಲೈ ಕಮಲಮುಖಿಯೆ, ನಾನು ನಿನ್ನ ಸುಖವನ್ನು ಬಯಸುತ್ತೇನೆ. ೪೩. ಎಲೈ ಹರಿಣನೇತ್ರೆ, ನಿನ್ನ ಅಂಗಜಸಂತಾಪವು ಎಷ್ಟು ಮಿಗಿಲಾಗಿದೆಯೋ? ನಿನ್ನ ದೇಹವು ನಡುಗುತ್ತಾ ಹೂವಿನ ಹಾಸಿಗೆಯ ಮೇಲೆ ಬಿದ್ದಿರುವುದನ್ನು ಕಂಡು ಅನುಕಂಪಮಾನವಾದ (೧. ನಿನ್ನಂತೆಯೆ ನಡುಗುತ್ತಿರುವ ೨. ದಯೆಯಿಂದ ಕೂಡಿಕೊಂಡಿರುವ) ನನ್ನ ಶರೀರವೂ ಬೀಳಲು ಇಚ್ಛಿಸುತ್ತಿದೆ. ಟಿ. ನೀನು ಹೂವಿನ ಹಾಸಿಗೆಯ ಮೇಲಿರುವುದನ್ನು ನೋಡಿ ನನಗೂ ಅಲ್ಲಿ ಸೇರಿ ನಿನ್ನನ್ನು ಅಪ್ಪಿಕೊಳ್ಳಬೇಕೆಂಬ ಆಸೆಯಾಗಿದೆ ಎಂಬ ವ್ಯಂಗ್ಯಾರ್ಥವೂ ಇಲ್ಲಿ ತೋರುತ್ತದೆ. ವ|| ಅದಲ್ಲದೆ ದೇವಿ, ನಿನ್ನ ಈ ಸ್ಥಿತಿಯನ್ನು ನೋಡಿ ಪರಿಜನರು ದುಖಪಡುತ್ತಿರುವರು. ಆದ್ದರಿಂದ ೪೪. ಎಲೈ ಸುಂದರಿ, ನೀನು ಮದುವೆಗೆ ಯೋಗ್ಯವಾದ ತಳತಳಿಸುವ ಮಂಗಳಾಲಂಕಾರಗಳನ್ನು ಧರಿಸು. ಹೊಸಬಳ್ಳಿಯು ಹೂವುಗಳಿಂದಲೂ ದುಂಬಿಗಳಿಂದಲೂ ಕೂಡಿಕೊಂಡಿದ್ದರೆ ಬಹಳ ಚೆನ್ನಾಗಿ ಒಪ್ಪುತ್ತದೆ!” ವ|| ಎಂದು ಚಂದ್ರಾಪೀಡನು ಹೇಳಲಾಗಿ, ಕಾದಂಬರೀದೇವಿಯು ಎಳೆಯತನದಿಂದ ಸರಳಸ್ವಭಾವದವಳಾದರೂ ಮನ್ಮಥನಿಂದ ಉಪದೇಶಿಸಲ್ಪಟ್ಟ ಪ್ರeಯಿಂದ ನಿಪುಣನಾದ ರಾಜಕುಮಾರನ
ವ|| ಎಂದು ನುಡಿಯ ಕಾದಂಬರೀದೇವಿ ಬಾಲ್ಯದಿಂ ಸ್ವಭಾವಮುಗ್ಧೆಯಾಗಿಯುಂ ಮನ್ಮಥೋಪದಿಷ್ಟಪ್ರeಯಿಂ ರಾಜಸರ್ವಜ್ಞನವ್ಯಕ್ತವ್ಯಾಹಾರ ಸೂಚಿತಮಪ್ಪರ್ಥಮಂ ಮನದೊಱದಿನಿವಿರಿದು ಮನೋರಥಮಸಂಭಾವ್ಯಮೆಂದು ಭಾವಿಸುತ್ತಂ ಶಾಲೀನತೆಯನವಲಂಬಿಸಿ ನುಡಿಯಲಱಯದೆ
ಸುದತಿ ಪೆಱತೊಂದು ನೆವದಿಂ
ಕೆದಱದಳೊಂದಿನಿಸು ಮಂದಹಾಸದ್ಯುತಿಯಂ
ವದನಾಬ್ಜಪರಿಮಳಾಗತ
ಮದಾಳಿಪಟಲಾಂಧಕಾರಮಂ ಚೆದಱಪವೋಲ್          ೪೫
ವ|| ಆಗಳಾ ಕಾದಂಬರೀದೇವಿಯ ಕೆಳದಿ ಮದಲೇಖೆಯೆಂಬಳ್ ಮೂರ್ತಿನಾರಾಯಣನ ಮೊಗಮಂ ನೋಡಿ
ಇದನೇನೆಂದಪುದಿಂತುತುಟೆಂದುಸಿರಲಾರ್ಗಂ ಬಾರದೀ ತಾಪದೊಂ
ದೊದವಿಂತೀ ಸುಕುಮಾರಭಾವಯುತೆಗಾದಂ ತಾಪಮಂ ಮಾಡದಾ
ವುದು ಪೇೞಂತುಟೆ ದಲ್ ಮೃಣಾಳಿನಿಗೆ ತೀವ್ರಾಗ್ನಿಸ್ವರೂಪಂಗಳಾ
ಗದೆ ಮಾಣ್ದಿರ್ದುವೆ ಚಂದ್ರಿಕಾಪ್ರಸರಮುಂ ನೀಹಾರವಿಸ್ತಾರಮುಂ            ೪೬
ನೀರೇಜ ತಾಳವೃಂತ ಸ
ಮೀರಾದಿಗಳಿಂದೆ ಕಾಪಮೊದವಿದಪುದು ನೋ
ಡೀ ರಮಣಿಗೆ ರತ್ವದ
ನಾರತ ಸಂಗತಿಯದೊಂದೆ ಜೀವಾಧಾರಂ   ೪೭
ವ|| ಎಂದು ಕಾದಂಬರೀಹೃದಯಗತಮಪ್ಪುದನೇ ಮದಲೇಖೆ ನುಡಿಯೆ ತನ್ನ ನುಡಿಗಳ್ಗೆ ಪ್ರತ್ಯುತ್ತರದಂತೇತೆಱದೊಳಮೀ ನುಡಿ ಘಟಿಯಿಸುವುದೆಂದು ಸಂದೇಹ ಡೋಲಾರೂಢಚಿತ್ತನಾಗಿ ಮಹಾಶ್ವೇತೆವೆರಸು ಪ್ರೀತ್ಯುಪಚಯಚತುರಂಗಳಪ್ಪ ವಚನಂಗಳಂ ನುಡಿಯುತ್ತಂ ಪಿರಿದುಬೇಗಮಿರ್ದು ಗಂಧರ್ವರಾಜನಂದನೆಯಿಂ ತನ್ನೆಂತಾನುಂ ಬಿಡಿಸಿ ಬೀೞ್ಕೊಂಡು ನಿಜಸ್ಕಂಧಾವಾರಕ್ಕೆ ಪೋಗಲೆಂದು ತದೀಯ ಭವನಮಂ ಪೊಱಮಟ್ಟಿಂದ್ರಾಯುಧದ ಬೆಂಗವಂದಾಗಳ್ ಕೇಯೂರಕಂ ದೇವ ಪತ್ರಲೇಖೆಯಂ ಕೆಲವು ದಿನಕ್ಕೆ ಕಳುಪಿದಪೆವಿರಿಸುವುದೆಂದು ಪ್ರಥಮದರ್ಶನಜನಿತ ಪ್ರೀತಿಯಪ್ಪ ಕಾದಂಬರೀದೇವಿಯ ಬೆಸದಿಂ ಮದಲೇಖೆ ಬಿನ್ನಪಂಗೆಯ್ದಟ್ಟಿದಳೆಂಬುದುಂ ಮನುಜಮಕರಧ್ವಜನಿಂತೆಂದಂ
ಅಸ್ಪಷ್ಟವಾದ ಮಾತುಗಳಿಂದ ಸೂಚಿತವಾದ ಅಭಿಪ್ರಾಯವನ್ನು ಮನಸ್ಸಿನಲ್ಲಿ ತಿಳಿದುಕೊಂಡು ಇಷ್ಟು ಮಟ್ಟಿಗೆ ಇಷ್ಟಾರ್ಥವು ಕೈಗೂಡಲಾರದೆಂದು ಭಾವಿಸುತ್ತ ಹಿಂಜರಿದು ಮಾತನಾಡದೆ ಹೋದಳು. ೪೫. ಆ ಕಾದಂಬರಿಯು ತನ್ನ ಮುಖಕಮಲದ ಸುವಾಸನೆಗಾಗಿ ಬಂದಿರುವ ಕೊಬ್ಬಿದ ದುಂಬಿಗಳ ಗುಂಪೆಂಬ ಕತ್ತಲೆಯನ್ನು ಚದುರಿಸುವವಳಂತೆ, ಬೇರೊಂದು ನೆಪದಿಂದ ನಸುನಗೆಯ ಬೆಳಕನ್ನು ಕೊಂಚ ಹರಡಿದಳು. ವ|| ಆಗ ಆ ಕಾದಂಬರೀದೇವಿಯ ಗೆಳತಿಯಾದ ಮದಲೇಖೆಯೆಂಬುವಳು ನಾರಾಯಣಸ್ವರೂಪನಾದ ರಾಜಕುಮಾರನ ಮುಖವನ್ನು ನೋಡಿ, ೪೬. “ಕುಮಾರ, ನಾನು ಏನು ಹೇಳಲಿ? ಈಗ ಇವಳಿಗೆ ಉಂಟಾಗಿರುವ ಸಂತಾಪವು ಇಷ್ಟೆಂದು ಹೇಳಲು ಯಾರಿಗೂ ಸಾಧ್ಯವಿಲ್ಲದಂತಾಗಿದೆ. ಇಂತಹ ಸುಕುಮಾರಭಾವಯುತೆಗೆ (೧. ಕೋಮಲಪ್ರಕೃತಿಯುಳ್ಳವಳಿಗೆ, ೨. ರಾಜಕುಮಾರನಾದ ನಿನ್ನಲ್ಲಿ ಪ್ರೀತಿಯಿಟ್ಟಿರುವವಳಿಗೆ) ಯಾವುದು ತಾನೆ ಸಂತಾಪವನ್ನುಂಟುಮಾಡುವುದಿಲ್ಲ?ಹೇಳು. ಇದು ಖಂಡಿತ. ತಾವರೆಬಳ್ಳಿಗೆ ಬೆಳದಿಂಗಳ ಪ್ರಸಾರವೂ ಮಂಜು ಕವಿಯುವುದೂ ತೀಕ್ಷ ವಾದ ಬೆಂಕಿಯ ರೂಪವನ್ನು ತಾಳದೆ ಇರುತ್ತವೆಯೆ ಟಿ. ಇಲ್ಲಿ “ಸುಕುಮಾರಭಾವಯುತೆ” ಎಂಬಲ್ಲಿ ಶ್ಲೇಷೆಯಿಂದ ಕಾದಂಬರಿಯು ರಾಜಕುಮಾರನ ಮೇಲೆ ಪ್ರೀತಿಯಿಟ್ಟಿರುವುದನ್ನು ಸೂಚಿಸಿದಂತಾಯಿತು. ೪೭. ಇವಳಿಗೆ ಕಮಲದ ಎಲೆಯ ಬೀಸಣಿಗೆಯ ಗಾಳಿ ಮೊದಲಾದ ಶೈತ್ಯೋಪಚಾರಗಳಿಂದ ಎಷ್ಟು ಸಂತಾಪವಾಗುತ್ತಿದೆ. ಎಂಬುದನ್ನು ನೀನೇ ನೋಡು. ಒಟ್ಟಿನಲ್ಲಿ ಈ ಸುಂದರಿಗೆ ಧೈರ್ಯವೊಂದು ಎಡಬಿಡದೆ ಇರುವುದರಿಂದ ಅದೇ ಇವಳ ಜೀವಕ್ಕೆ ಮುಖ್ಯಾಧಾರವಾಗಿದೆ. ಟಿ. ‘ ರತ್ವದನಾರತ ಸಂಗತಿ” ಎಂಬಲ್ಲಿ ರತ್ವದ, ಅನಾರತಸಂಗತಿ. ಧೈರ್ಯದ ಎಡೆಬಿಡದ ಸಂಬಂಧ. ರ, ತ್ವತ್ಚ್‌ಅನಾರತ್ಚಸಂಗತಿ. ಎಲೈ ಧೈರ್ಯವಂತನೆ ನಿನ್ನ ಎಡೆಬಿಡದ ಸಹವಾಸವು ಎಂಬ ಎರಡರ್ಥವಿದೆ. ವ|| ಹೀಗೆ ಕಾದಂಬರಿಯ ಮನಸ್ಸನಲ್ಲಿರುವ ಆಶಯವನ್ನೇ ಮದಲೇಖೆ ನುಡಿದಳು. ಚಂದ್ರಾಪೀಡನು ತನ್ನ ಮಾತಿಗೆ ಈ ಮದಲೇಖೆಯ ಮಾತು ಹೇಗಾದರೂ ಪ್ರತ್ಯುತ್ತರವಾಗಿ ಹೊಂದಾಣಿಕೆಯಾಗುತ್ತಿದೆಯೆ? ಎಂದು ಸಂಶಯವೆಂಬ ತೊಟ್ಟಿಲನ್ನು ಏರಿರುವ ಮನಸ್ಸುಳ್ಳವನಾಗಿ (ಸಂಶಯಚಿತ್ತನಾಗಿ), ಮಹಾಶ್ವೇತೆಯೊಂದಿಗೆ ಹೆಚ್ಚ ಸ್ನೇಹವನ್ನು ತೋರ್ಪಡಿಸುವ ಜಾಣತನದ ಮಾತುಗಳನ್ನಾಡುತ್ತಾ ಬಹಳ ಹೊತ್ತನ್ನು ಕಳೆದನು. ಬಳಿಕ ಕಾದಂಬರಿಯಿಂದ ಬಹಳ ಕಷ್ಟಪಟ್ಟು ಬಿಡಿಸಿಕೊಂಡು ಬೀಳ್ಕೊಂಡು ತನ್ನ ಪಾಳೆಯಕ್ಕೆ ಹೋಗಬೇಕೆಂದು ಅವಳ ಮನೆಯಿಂದ ಹೊರಟು ಇಂದ್ರಾಯುಧವನ್ನು ಹತ್ತುವಷ್ಟರಲ್ಲಿ ಕೇಯೂರಕನು ಬಂದು “ಸ್ವಾಮಿ, ಪತ್ರಲೇಖೆಯನ್ನು ಕೆಲವು ದಿನಗಳ ಮಟ್ಟಿಗೆ ಇಲ್ಲೇ ಇರಿಸಿಕೊಂಡು ಆಮೇಲೆ ಕಳುಹಿಸಿಕೊಡುತ್ತೇವೆ. ಇಲ್ಲೇ ಬಿಟ್ಟುಹೋಗಬೇಕು ಎಂದು ಅವಳನ್ನು ಮೊದಲು ಕಂಡಮಾತ್ರದಿಂದಲೆ ಸ್ನೇಹವುಂಟಾಗಿರುವ ಕಾದಂಬರಿಯ ಅಪ್ಪಣೆಯಂತೆ ಮದಲೇಖೆಯು ಅರಿಕೆಮಾಡಲು ಹೇಳಿಕಳುಹಿಸಿದ್ದಾಳೆ” ಎಂದು ಹೇಳಲು ಮಾನವರೂಪಿನಿಂದ ಶೋಭಿಸುವ ಮನ್ಮಥನಂತಿರುವ ಚಂದ್ರಾಪೀಡನು ಹೀಗೆಂದನು.
ಆರೊ ಪಡೆದಪರಿದಂ ಕೇ
ಯೂರಕ ದೇವೀಪ್ರಸಾದಮಂ ಧನ್ಯೆಯಿವಳ್
ಸಾರಿರ್ದಪಳ್ ಗಡಿಂತೀ
ಕಾರುಣ್ಯಪದಕ್ಕೆ ಪತ್ರಲೇಖೆಯೆ ನೋಂತಳ್   ೪೮
ವ|| ಎಂದು ಪತ್ರಲೇಖೆಯನಿರಲ್ವೇೞ್ದು ನಡೆಗೊಂಡು ನಿಜಸ್ಕಂಧಾವಾರಮಂ ಪುಗುವಾಗಳ್
ಚರನುಜ್ಜೈನಿಯಿನೊರ್ವನಾಗಳೆ ಬರಲ್ ಕಾಣುತ್ತಮೌತ್ಸುಕ್ಯದಿಂ
ಪರಿವಾರಂಬೆರಸೆಮ್ಮ ತಂದೆಯುಮಶೇಷಾಂತಪುರಸ್ತ್ರೀಜನಂ
ಬೆರಸೆಮ್ಮಬ್ಬೆಯುಮಿರ್ದರೇ ಸುಖದಿನೆಂದಾವಿರ್ಭವತ್ಪ್ರೀತಿನಿ
ರ್ಭರವಿಸ್ತಾರಿತನೇತ್ರನಂದು ಬೆಸಗೊಂಡಂ ಚಂದ್ರಚೂಡಾಹ್ವಯಂ          ೪೯
ವ|| ಅಂತು ಬೆಸಗೊಳ್ವುದುಮಾ ಲೇಖವಾಹಕಂ ಪೊಡೆಮಡುತ್ತೈದೆವಂದು ದೇವರ್ ಬೆಸಸಿದಂದದೊಳೆಲ್ಲರುಂ ಸುಖದಿನಿರ್ದರೆಂದು ಬಿನ್ನವಿಸಿ ನಿಮ್ಮ ತಂದೆಯರಟ್ಟಿದ
ರಾಜಾದೇಶಮಿದೆಂದು ಲೇಖನದ್ವಿತಯಮಂ ನೀಡೆ
ಯುವರಾಜನೃಪಂ ನಯವಿನ
ಯವಿನೂತಂ ತಲೆಯೊಳಾಂತು ಕೈಕೊಂಡು ಮಹೋ
ತ್ಸವದಿಂದಂ ರಾಜಾದೇ
ಶವನಾಗಳ್ ಬಿರ್ಚಿ ನೋಡಿ ತಾಂ ಬಾಚಿಸಿದಂ           ೫೦
ವ|| ಅದೆಂತೆನೆ ಸ್ವಸ್ತಿ ಸಕಲರಾಜಶಿಖಂಡಶೇಖರಾರ್ಚಿತ ಚರಣಾರವಿಂದನುಂ ಪರಮ ಮಾಹೇಶ್ವರನುಂ ಮಹಾರಾಜಾರಾಜನುಮೆನಿಸಿದ ಶ್ರೀಮತ್ತಾರಾಪೀಡದೇವಂ ಸಕಲಗುಣಸಂಪದಾಯತನನಪ್ಪ ಯುವರಾಜನಂ ಪರಮಾಶೀರ್ವಾದಪುರಸ್ಸರಂ ಕಾರ್ಯಮಂ ಬೆಸಸಿರ್ಪಂ
ಪ್ರಜೆಯೆಲ್ಲಂ ಕ್ಷೇಮದಿಂಡಿರ್ದುದು ಕುಶಲದಿನಿರ್ದಪ್ಪೆವಾವಾದೊಡಂ ದಿ
ಗ್ವಿಜಯಂಗೆಯ್ಯಲ್ಕೆ ಪೋದಂ ಪಲವು ದಿವಸಮಾದತ್ತು ಕಾಣಲ್ಕೆವೇೞ್ಕುಂ
ವಿಜಯಾಲಂಕಾರನಂ ಪುತ್ರನನೆನುತೆ ಮಹೋತ್ಕಂಠೆಯಿಂ ತನ್ನ ಮಾತೃ
ವ್ರಜಮಿರ್ದತ್ತೋಲೆಯಂ ಬಾಚಿಸುವುದು ತಡಮೆೞ್ತಂದು ತಾಂ ಕಾಣ್ಬುದೆಮ್ಮಂ        ೫೧
ವ|| ಎಂದು ಬಾಚಿಸಿ ಕುದುರೆಯನೇಱರ್ದಂದದೊಳೆ ಪ್ರಯಾಣಭೇರಿಯಂ ಪೊಯ್ಸಿ
ಮುಂದಿರ್ದ ಮೇಘನಾದನ
ನೆಂದಂ ನೀನಿರ್ದು ಪತ್ರಲೇಖಾಂಗನೆಯಂ
ಮುಂದಿಟ್ಟು ಬೞಕೆ ಬರ್ಪುದು
ತಂದಪನಿಲ್ಲಿವರಮಾಕೆಯಂ ಕೇಯೂರಂ        ೫೨
೪೮. “ಕೇಯೂರಕ, ಕಾದಂಬರೀದೇವಿಯರ ಇಂತಹ ಅನುಗ್ರಹವು ಮತ್ತಾರಿಗೆ ಲಭಿಸುತ್ತದೆ? ಇವಳೇ ಧನ್ಯಳಲ್ಲವೆ? ಇದ್ದು ಬರಲಿ, ದೇವಿಯ ದಯೆಗೆ ಪಾತ್ರಳಾಗಲು ಪತ್ರಲೇಖೆಯು ಎಷ್ಟು ಪುಣ್ಯ ಮಾಡಿದ್ದಳೊ !” ವ|| ಎಂದು ಪತ್ರಲೇಖೆಯನ್ನು ಇರುವುದಕ್ಕೆ ಹೇಳಿ, ಪ್ರಯಾಣ ಬೆಳಸಿ, ತನ್ನ ಪಾಳೆಯಕ್ಕೆ ಬರುತ್ತಿರುವಲ್ಲಿ, ೪೯. ಆಗ ಉಜ್ಜಯಿನಿಪಟ್ಟಣದಿಂದ ಒಬ್ಬ ದೂತನು ಬಂದನು. ಅವನನ್ನು ಕಂಡ ಕೂಡಲೇ ಚಂದ್ರಾಪೀಡನು ಉಕ್ಕುತ್ತಿರುವ ಪ್ರೀತಿಯಿಂದ ಬಹಳ ಅಗಲವಾದ ಕಣ್ಣುಳ್ಳವನಾಗಿ, “ನಮ್ಮ ತಂದೆಯವರು ಪರಿವಾರಸಮೇತರಾಗಿ ಕ್ಷೇಮವಾಗಿದ್ದಾರೆಯೆ?” ಎಂದು ಬಹಳ ಕುತೂಹಲದಿಂದ ಕೇಳಿದನು. ವ|| ಹಾಗೆ ಕೇಳಲಾಗಿ, ಆ ಓಲೆಕಾರನು ನಮಸ್ಕರಿಸಿ, ಹತ್ತಿರಕ್ಕೆ ಬಂದು, “ಪ್ರಭುಗಳು ಕೇಳಿದಂತೆ ಎಲ್ಲರೂ ಸುಖವಾಗಿದ್ದಾರೆ” ಎಂದು ಅರಿಕೆ ಮಾಡಿ, “ನಿಮ್ಮ ತಂದೆಯವರು ಕಳುಹಿಸಿರುವ ರಾಜಾeಯಿದು” ಎಂದು ಎರಡು ಪತ್ರಗಳನ್ನು ಕೊಟ್ಟನು. ೫೦. ವಿನಯದಿಂದ ಶೋಭಿಸುವ ಯುವರಾಜನು ಆ ರಾಜಸಂದೇಶವನ್ನು ಬಹಳ ಸಂತೋಷದಿಂದ ತಲೆಯ ಮೇಲಿಟ್ಟುಕೊಂಡು ತಾನೇ ಬಿಚ್ಚಿ ನೋಡಿ ಓದಿಕೊಂಡನು. ವ|| ಅದು ಹೇಗೆಂದರೆ, ‘ಸ್ವಸ್ತಿ ಸಮಸ್ತರಾಜರ ಶಿಖಾಮಣಿಗಳಿಂದ ಪೂಜಿಸಲ್ಪಡುವ ಪಾದಕಮಲವುಳ್ಳ ಪರಮೇಶ್ವರನ ಪರಮಭಕ್ತನಾದ ಮಹಾರಾಜಾರಾಜನಾದ ಶ್ರೀ ತಾರಾಪೀಡಮಹಾರಾಜರು ಸಮಸ್ತ ಗುಣಸಂಪತ್ತಿಗೆ ಮನೆಯಂತಿರುವ ಯುವರಾಜನಿಗೆ ಅಮೋಘವಾದ ಆಶೀರ್ವಾದದೊಂದಿಗೆ ಕರ್ತವ್ಯವನ್ನು ನಿರೂಪಿಸುತ್ತಾನೆ. ಏನೆಂದರೆ, ೫೧. ಪ್ರಜೆಗಳೆಲ್ಲರೂ ಕ್ಷೇಮದಿಂದಿದ್ದಾರೆ. ನಾವೂ ಕ್ಷೇಮದಿಂದಿದ್ದೇವೆ. ನೀನು ದಿಗ್ವಿಜಯಕ್ಕಾಗಿ ಪ್ರಯಾಣಮಾಡಿ ಬಹಳ ದಿನಗಳಾದುವು. ನಿನ್ನ ತಾಯಂದಿರು ಜಯದಿಂದ ಶೋಭಿಸುತ್ತಿರುವ ಮಗನನ್ನು ನೋಡಬೇಕೆಂದು ತವಕಿಸುತ್ತಿದ್ದಾರೆ. ಆದ್ದರಿಂದ ಈ ಪತ್ರವನ್ನು ಓದಿದ ಕೂಡಲೇ ತಡಮಾಡದೆ ಬಂದು ನಮ್ಮನ್ನು ಕಾಣತಕ್ಕದ್ದು.” ಟಿ. ಓಲೆಕಾರನು ಎರಡು ಪತ್ರಗಳನ್ನು ಕೊಟ್ಟನೆಂದು ಹಿಂದೆ ಹೇಳಿದೆ. ಮತ್ತೊಂದು ಪತ್ರವು ಶುಕನಾಸನು ಇದೇ ಅಭಿಪ್ರಾಯವನ್ನು ತಾನೂ ತಿಳಿಸಿ ಬರೆದಿದ್ದ ಪತ್ರವೆಂದು ಮೂಲಕಾದಂಬರಿಯಲ್ಲಿದೆ. ಇಲ್ಲಿ ಬಿಟ್ಟುಹೋಗಿದೆ. ವ|| ಹೀಗೆ ಓದಿ ಕುದುರೆಯ ಮೇಲೆ ಕುಳಿತುಕೊಂಡೇ ಪ್ರಯಾಣಭೇರಿಯನ್ನು ಹೊಡೆಸಿದನು. ೫೨. ಮುಂದಿದ್ದ ಮೇಘನಾದನನ್ನು ಕುರಿತು, “ನೀನು ಪತ್ರಲೇಖೆಯು ಬರುವವರೆಗೂ ಇಲ್ಲೇ ಇದ್ದು, ಅವಳನ್ನು ಕರೆದುಕೊಂಡು
ವ|| ಕೇಯೂರಕಂಗೆ ನೀನಿಂತು ಪೇೞ್ವುದು
ನೆನೆಯದೆ ತಮ್ಮ ವತ್ಸಲತೆಯಂ ಪರಿಭಾವಿಸದೊಳ್ಪನೞ್ಕಱಂ
ಮನದೊಳಣಂ ವಿಚಾರಿಸದೆ ನಿಸ್ಪ ಹತಾತ್ಮಕನೆಂಬಳೀಕಭ
ಕ್ತನುಮುಪಚಾರಶೀಲನುಮೆನಿಪ್ಪೆನಗಂ ನುಡಿಯೊಂದು ಮಾಟವೊಂ
ದೆನಿಸಿದ ಮಾನವಂಗೆ ದೇವಿ ಹಸಾದಮನೇಕೆ ಮಾಡಿದಳ್        ೫೩
ವ|| ಅದಲ್ಲದೆಯುಂ
ಎನಸುಂ ಕೈವಾರದಿಂದಿಲ್ಲದ ಗುಣಗಣಮಂ ರಾಗದಿಂ ಕೆಮ್ಮನೀ ಪಾಂ
ಥನೊಳಧ್ಯಾರೋಪಣಂಗೆಯ್ದೆನಗನವರತಂ ಬಣ್ಣಿಸುತ್ತಿರ್ದಳೀ ಮ
ರ್ತ್ಯನೊಳಾವೊಲ್ಪಪ್ಪೊಡೆಂತೀ ತೆಱನುಮರಿದೆನುತ್ತಂ ಮಹಾಶ್ವೇತೆಯಂತಾ
ಮನದೊಳ್ ಮೇಣ್ ಮಾತಿನೊಳ್ ಮೇಣಱಗುಮರಸಿಯೆಂದಾಂ ಕರಂ ನಾಣ್ಚಿದಪ್ಪೆಂ         ೫೪
ಜನಕಾಜ್ಞೆಮೀಱಲಂಗಮೆ
ತನುವಿಂತವರೊಡವೆಯಾಗಿ ಸಲ್ಗೆಮ ಗಂಧ
ರ್ವನಿವಾಸಕ್ಕನುವಿಸುವೀ
ಮನವಪ್ಪೊಡೆ ತನಗೆ ಮಱುವೋದತ್ತೀಗಳ್   ೫೫
ವ|| ಎಂದಿವು ಮೊದಲಾಗಿ ಪಲವುಮಂ ಗಂಧರ್ವರಾಜನಂದನೆಗೆ ಕೇಯೂರಕನಿಂ ಬಿನ್ನವಿಸಲ್ವೇೞ್ಕುಮೆಂದು ಮೇಘನಾದಂಗೆ ಪೇೞ್ದು ಕೆಲದೊಳಿರ್ದ ವೈಶಂಪಾಯನಂಗಂ ಕಟಕಮಂ ಸಂವರಿಸಿಕೊಂಡು ಬರ್ಪುದೆಂದುಮೊಪ್ಪಿಸಿ
ಖುರನಿರ್ಭಿಣ್ಣ ನ್ನ್ವ ಮಹೀತಲಂ ಗಮನಹೇಲಾಹರ್ಷಹೇಷಾರವಂ
ಸುರಿತಾಂತಧ್ವಜವಾತ್ತಕುಂತಲತಿಕಂ ಸಂವಾಹವಾಜಿವ್ರಜಂ
ಬರೆ ತಾನೇಱದ ದಿವ್ಯವಾಜಿಗಿನಿಸುಂ ಪಕ್ಕಾಗಿ ಕಾದಂಬರೀ
ವಿರಹೋತ್ಕಂಠಿತಚಿತ್ತನಂದು ತಳರ್ದಂ ವೈರೀಭಕಂಠೀರವಂ    ೫೬
ಕಾದಂಬರಿಯ ದ್ವಿತೀಯ ಸಂದರ್ಶನ
ಸಮಾಪ್ತ
ಬಾ. ಇಲ್ಲಿಯವರೆಗೆ ಕೇಯೂರಕನು ಕರೆದುಕೊಂಡು ಬರುತ್ತಾನೆ. ವ|| ಕಾದಂಬರೀದೇವಿಗೆ ಹೀಗೆ ಹೇಳುವಂತೆ ಕೇಯೂರಕನಿಗೆ ತಿಳಿಸು. ೫೩. ನೀವು ನನ್ನ ಮೇಲೆ ಇಟ್ಟಿರುವ ವಾತ್ಸಲ್ಯವನ್ನೂ ನೆನೆಯದೆ, ನಿಮ್ಮ ಸೌಜನ್ಯವನ್ನೂ ಗಮನಿಸಿದೆ, ನಿಮ್ಮ ಪ್ರೀತಿಯನ್ನೂ ಮನಸ್ಸಿನಲ್ಲಿ ಸ್ವಲ್ಪವೂ ವಿಚಾರಮಾಡದೆ ಉದಾಸೀನ ಮಾಡಿರುವ ಹಾಗೂ ಕಪಟವಿಶ್ವಾಸವನ್ನು ತೋರಿಸುತ್ತಾ ಕೃತಕ ಉಪಚಾರದಲ್ಲಿ ನಿಪುಣನಾದ, ನುಡಿಯಲ್ಲೇ ಒಂದು ನಡೆಯಲ್ಲೇ ಒಂದು ಮಾಡುತ್ತಿರುವ ಮನುಷ್ಯನಾದ ನನಗೆ, ನೀವು ಏಕೆ ಇಷ್ಟೊಂದು ಅನುಗ್ರಹವನ್ನು ಮಾಡಿದಿರಿ! ವ|| ಅದೂ ಅಲ್ಲದೆ ೫೪. ಈ ಮಹಾಶ್ವೇತೆಯು ಒಬ್ಬ ದಾರಿಹೋಕನನ್ನು ಮಮತೆಯಿಂದ ಸುಮ್ಮನೆ ಏನೇನೂ ಇಲ್ಲದ ಗುಣಗಳನ್ನು ಅವನಲ್ಲಿ ಆರೋಪಿಸಿ ಒಂದೇ ಸಮನೆ ಹೊಗಳಿಬಿಟ್ಟಳು. ಈ ಮನುಷ್ಯನಲ್ಲಿ ಅಷ್ಟು ಒಳ್ಳೆತನವಾದರೂ ಎಲ್ಲಿ ಬಂತು? ಇದನ್ನು ತಿಳಿಯುವುದೇ ಕಷ್ಟವಾಗಿದೆ ಎನ್ನುತ್ತಾ ಮಹಾಶ್ವೇತೆಯನ್ನು ದೇವಿಯವರು ಮನಸ್ಸಿನಿಂದಲೂ ಮಾತಿನಿಂದಲೂ ಜರೆಯುತ್ತಾರಲ್ಲ ಎಂದು ನನಗೆ ಬಹಳ ನಾಚಿಕೆಯಾಗಿದೆ. ೫೫. ತಂದೆಯ ಮಾತನ್ನು ಮೀರುವುದು ಸರೆಯೆ? ಈ ಶರೀರವು ಅವರ ಒಡವೆಯಾಗಿ ಇದ್ದುಕೊಂಡಿರಲಿ. ಆದರೆ ಹೇಮಕೂಟದಲ್ಲೇ ನೆಲೆಸಲು ಬಯಸುವ ಈ ನನ್ನ ಮನಸ್ಸಾದರೋ ನಿಮ್ಮ ಅನವಾಗಿದೆ.” ವ|| ಹೀಗೆಯೇ ಹಲವು ಮಾತುಗಳನ್ನು ಕೇಯೂರಕನ ಮೂಲಕ ಕಾದಂಬರೀದೇವಿಗೆ ಅರಿಕೆ ಮಾಡಬೇಕೆಂದು ಮೇಘನಾದನಿಗೆ ತಿಳಿಸಿ, ಪಕ್ಕದಲ್ಲಿದ್ದ ವೈಶಂಪಾಯನನಿಗೆ ಪಾಳೆಯವನ್ನು ಪ್ರಯಾಣಕ್ಕೆ ಸಿದ್ಧಪಡಿಸಿಕೊಂಡು ಬರುವಂತೆ ನೇಮಿಸಿ, ೫೬. ಶತ್ರುಗಳೆಂಬ ಆನೆಗಳಿಗೆ ಸಿಂಹಪ್ರಾಯನಾದ ರಾಜಕುಮಾರನು ಗೊರಸುಗಳಿಂದ ನೆಲವನ್ನು ಸೀಳುತ್ತಿರುವ, ಪ್ರಯಾಣದ ವಿನೋದದಿಂದ ಉಂಟಾದ ಸಂತೋಷದಿಂದ ಕೆನೆಯುತ್ತಿರುವ, ಚಲಿಸುತ್ತಿರುವ ಬಾವುಟಗಳ ಅಂಚುಳ್ಳ ನೀಳವಾದ ಭಲ್ಲೆಗಳನ್ನು ಹಿಡಿದಿರುವ ಸವಾರರು ಏರಿರುವ ಸವಾರಿ ಕುದುರೆಗಳ ಗುಂಪು ಜೊತೆಯಲ್ಲಿ ಬರುತ್ತಿರಲಾಗಿ, ತಾನು ಸವಾರಿ ಮಾಡುವ ಇಂದ್ರಾಯುಧದ ಮೇಲೆ ಮಂಡಿಸಿ, ಕಾದಂಬರಿಯ ವಿಹರದಿಂದ ತಳಮಳಗೊಳ್ಳುತ್ತಿರುವ ಮನಸ್ಸುಳ್ಳವನಾಗಿ ಪ್ರಯಾಣ ಮಾಡಿದನು.
ಕಾದಂಬರಿಯ ದ್ವಿತೀಯ ಸಂದರ್ಶನ
ಮುಗಿಯಿತು

1-15/

ಚಂದ್ರಾಪೀಡನ ಪುನರಾಗಮನ [1 to15]
ವ|| ಅಂತು ತಳರ್ದು ನಡೆಗೊಂಡು ಮೊದಲೊಳ್ ಮಿಳಿಸುತ್ತಿಂಗಗ್ಗಳಮಾಗಿ ಕಡುಗೊರ್ಬಿಂ ಬಳೆದ ಪೆರ್ಮರಂಗಳ ತಿಂತಿಣಿಯೊಳಂ ಕಾಡಾನೆಗಳೊತ್ತಿ ಕೀೞ್ತಡೆಗೆಡೆದ ಮರಂಗಳಿಂ ಕೊಂಕುವೆತ್ತ ಬಟ್ಟೆಗಳೊಳಂ ಪೆರ್ಮರಂಗಳ ಮೊದಲೊಳ್ ಕಂಡರಿಸಿದ ಚಂಡಿಕಾಪ್ರತಿಮೆಗಳೊಳ ಮತಿವಿಸ್ಮಯಕರಮಾಗಿ ತಡಿವಿಡಿದು ಮಂದೈಸಿ ನಿಂದ ಕರಂಜದ ಪೂಗೊಂಚಲುಗಳುಮಂ ಬಟ್ಟೆವೋಪರ್ ಬೞಲ್ಕೆಗೞೆದುದನಱಪುವ ಬಾಡುಂದಳಿರ ಪಾಸಿಕೆಗಳುಮಂ ಪಲವುಂ ಬಣ್ಣದೆಲೆಗೊಳೆಯನೀರ್ಗಳು ಮನಪ್ಪುಕೆಯ್ದು ನಿಡುಮರದ ತುದಿಗೋಡುಗಳೊಳ್ ಕಟ್ಟಿದ ತೃಣಪುಲೀ ಚಿಹ್ನಂಗಳಿನಱಯಲಾದ ಕಾಡ ಪೞವಾವಿಗೆಗಳೊಳಂ ಬಿಡದೆ ಬಂಡನುಗುೞ್ವಲರ್ದುಱುಗಲಿಂ ಮಂದೈಸಿದ ಸಿಂಧುವಾರ ವನರಾಜಿಯಿಂ ನಸುಬೆಳರ್ತ ತಡಿಗಳುಮಂ ಮರದ ತುದಿಗೋಡುಗಳೊಳುಲಿವ ಪಕ್ಕಿಗಳುಮಂ ಲತೆಯ ಪೊದಱ ಪುದುವಿಂ ಪೆಣೆದ ಮಣಲ್ದಾಣಂಗಳುಮಂ ಪಥಿಕರಱಲ್ಗೊಂಡು ತೋಡಿದಱುಂಬನೀರ ಬಗರಗೆಗಳುಮನೊಳಕೆಯ್ದ ಬತ್ತಿದ ಪಳ್ಳಂಗಳೊಳಮತಿರೌದ್ರಮಾದ ಪೇರಡವಿಯೊಳಗೆ ಬರ್ಪಾಗಳ್
ದೆಸೆದೆಸೆಯೊಳ್ ಪಸರಿಸುತಿರೆ
ಪೊಸತೊಂಡೆಯ ಪಣ್ಣ ಬಣ್ಣಮಂ ಮಸುಳಿಪ ಕೆಂ
ಬಿಸಿಲ ಮಿಸುಪಿನಿಸು ಪಡುವಣ
ದೆಸೆಗವಲಂಬಿಸಲೊಡರ್ಚಿದತ್ತಿನಬಿಂಬಂ       ೧
ದಿನಕೃದ್ಬಿಸುರದ್ದರ್ಪಣಕಲಿತಕರಾಳತ್ರಿಶೂಲಂ ಕನತ್ಕಾಂ
ಚನ ಚಂದ್ರಾರ್ಧಾವಳೀಪ್ರಾಂಚಿತ ಶಿಖರಮಯಶೃಂಖಲಾಬದ್ಧ ಘಂಟಾ
ಘನಘೋಷಂ ರಕ್ತಸಿಕ್ತಾಸಿತಚಮರರುಹೋಚ್ಚಾವಚೂಲಂ ಬೃಹಚ್ಚಂ
ದನಶಾಖಾಬದ್ಧ ರಕ್ತಧ್ವಜವಿನಿಸಿನಿಸುಂ ಕಾಣಲಾದತ್ತದಾಗಳ್     ೨
ವ|| ಅಂತಾ ಧ್ವಜಮಂ ಕಂಡದನೆಯ್ದೆವಂದು ಲೋಹದ ತೋರಗಂಭಗಳೊಳಗೆ ಮುರಿಗೇಶದಿನೆಸೆವ ಶಬರರ ತಲೆಗಳೋಳಿಯಂತೆ ರಕ್ತಚಾಮರಂಗಳನೊಳಕೆಯ್ದ ಕರ್ಬೊನ್ನ ಕನ್ನಡಿಯ ತೋರಣಂಗಳೊಳಮಗುರ್ವಿಸುವ ಚಂಡಿಕಾಗೋಪುರದ್ವಾರಪುರೋಭಾಗದೊಳ್ ಚಂದ್ರಚೂಡಾಹ್ವಯನಿಂದ್ರಾಯುಧದಿಂದವನಿತಳಕ್ಕವತರಿಸಿ ಪುಗುವಲ್ಲಂಜನಶಾಲಾವೇದಿಕೆಯೊಳ್ ನೆತ್ತರಿಂ ಪೊರೆದ ಕೆಯ್ಗಳಿಂ ಜವನಪ್ಪಳಿಸಿದಂತಿರ್ದ
ವ|| ಹಾಗೆ ಹೊರಟು ಪ್ರಯಾಣಮಾಡುತ್ತಾ ಬುಡದಲ್ಲಿ ಚರ್ಮದ ಹಗ್ಗದ ಅಳತೆಯನ್ನೂ ಮೀರಿ ( ಬಹಳ ದಪ್ಪನಾಗಿರುವುದರಿಂದ ಕುದುರೆಗಳನ್ನು ಕಟ್ಟಲು ಹಗ್ಗ ಬಿಗಿಯಲು ಆಗದಿರುವ) ಬಹಳ ದಪ್ಪವಾಗಿ ಬೆಳೆದಿರುವ ಹೆಮ್ಮರಗಳ ಗುಂಪುಗಳಿಂದಲೂ, ಕಾಡಾನೆಗಳು ತಳ್ಳಿ ಕಿತ್ತುಹಾಕಿರುವುದರಿಂದ ದಾರಿಗೆ ಅಡ್ಡಲಾಗಿ ಬಿದ್ದಿರುವ ಮರಗಳ ದೆಸೆಯಿಂದ ಬಳಸು ಬಳಸಾದ ದಾರಿಗಳಿಂದಲೂ, ದೊಡ್ಡ ದೊಡ್ಡ ಮರಗಳ ಬುಡದಲ್ಲಿ ಕೊರೆದಿರುವ ವನದುರ್ಗಾದೇವಿಯ ಪ್ರತಿಮೆಗಳಿಂದಲೂ, ಬೆರಗನ್ನುಂಟುಮಾಡುವ ಮತ್ತು ದಡವನ್ನೇ ಅನುಸರಿಸಿ ದಟ್ಟವಾಗಿ ಬೆಳೆದಿರುವ ಹುಲುಗಿಲಿಮರದ (ಕರಂಜ ವೃಕ್ಷ) ಹೂಗೊಂಚಲುಗಳಿಂದಲೂ, ದಾರಿಗರು ಆಯಾಸ ಪರಿಹಾರ ಮಾಡಿಕೊಂಡಿರುವುದನ್ನು ಸೂಚಿಸುವ ಬಾಡಿದ ಚಿಗಿರುಗಳ ಹಾಸಿಗೆಗಳಿಂದಲೂ ಕೂಡಿಕೊಂಡಿರುವ ಮತ್ತು ಎಲೆಗಳು ಬಿದ್ದು ಕೊಳೆತು ಬಣ್ಣಬಣ್ಣವನ್ನು ಹೊಂದಿರುವ ನೀರುಳ್ಳ, ದಾರಿಗರು ನೀರು ಸೇದುವುದಕ್ಕಾಗಿ ಮಾಡಿಕೊಂಡಿದ್ದು ಮರದ ತುದಿಗೊಂಬೆಗಳಿಗೆ ಕಟ್ಟಿ ಹೋಗಿರುವ ಮಡಕೆಯೊಂದಿಗಿರುವ ಹುಲ್ಲಿನ ಉಕ್ಕಡಗಳಿಂದ ಗೊತ್ತುಹಚ್ಚಬಹುದಾದ ಕಾಡಿನ ಹಳೆಬಾವಿಗಳಿಂದಲೂ, ಒಂದೇಸಮನೆ ಹೂವಿನ ರಸವನ್ನು ಸುರಿಸುವ ಹೂವುಗಳ ಗುಂಪಿನಿಂದ ದಟ್ಟವಾದ ಲಕ್ಕಿಮರದ ಸಾಲುಗಳಿಂದ ನಸುಬಿಳುಪಾದ ದಡಗಳುಳ್ಳ, ಮರದ ತುದಿಗೊಂಬೆಗಳಲ್ಲಿ. ಧ್ವನಿಮಾಡುತ್ತಿರುವ ಹಕ್ಕಿಗಳುಳ್ಳ, ಬಳ್ಳಿಯ ಪೊದರುಗಳ ಸಮೂಹದಿಂದ ಹೆಣೆದುಕೊಂಡಿರುವ ಮರಳುನೆಲಗಳುಳ್ಳ, ದಾರಿಗರು ಬಾಯಾರಿಕೆಯ ಪರಿಹಾರಕ್ಕಾಗಿ ತೋಡಿದ ಚಿಲುಮೆನೀರಿನ ಬಾವಿಗಳನ್ನು ಒಳಕೊಂಡಿರುವ ಬತ್ತಿದ ಕಿರುಹೊಳೆಗಳಿಂದ ಕೂಡಿದ ಭಯಂಕರವಾದ ದೊಡ್ಡಕಾಡಿನಲ್ಲಿ ಬರುತ್ತಿದ್ದನು. ೧. ಹೊಸದಾದ ತೊಂಡೆಯಹಣ್ಣಿನ ಬಣ್ಣವನ್ನು ಕಳೆಗುಂದಿಸುವ (ತೊಂಡೆಯ ಹಣ್ಣಿನಂತೆ ಕೆಂಪಾದ) ಕೆಂಬಿಸಿಲು ದಿಕ್ಕುದಿಕ್ಕುಗಳಲ್ಲೆಲ್ಲಾ ಹರಡುತ್ತಿರಲಾಗಿ ಸೂರ್ಯಮಂಡಲವು ಪಶ್ಚಿಮದಿಕ್ಕನ್ನು ಸೇರಲು ಪ್ರಾರಂಭವಾಯಿತು. ೨. ಆಗ ದೊಡ್ಡದಾದ ಗಂಧದ ಮರದ ಕೊಂಬೆಗೆ ಕಟ್ಟಿದ್ದ ಒಂದು ಕೆಂಬಣ್ಣದ ಬಾವುಟ ಸ್ವಲ್ಪ ಸ್ವಲ್ಪ ಕಣ್ಣಿಗೆ ಬೀಳುತ್ತಿತ್ತು. ಅದು ಸೂರ್ಯಬಿಂಬದಂತೆ ಪ್ರಕಾಶಿಸುವ ಕನ್ನಡಿಯಿಂದಲೂ ಭಯಂಕರವಾದ ತ್ರಿಶೂಲದಿಂದಲೂ ಕೂಡಿಕೊಂಡಿತ್ತು. ಮತ್ತು ಅದರ ತುದಿಯಲ್ಲಿ ತಳತಳಿಸುವ ಚಿನ್ನದಿಂದ ಮಾಡಿದ ಅರ್ಧಚಂದ್ರಪ್ರತಿಮೆಗಳು ಶೋಭಿಸುತ್ತಿದ್ದುವು. ಅದರ ಮೇಲೆ ಕಬ್ಬಿಣದ ಸರಪಣಿಗೆ ಬಿಗಿದಿರುವ ಘಂಟೆಯು ದೊಡ್ಡದಾಗಿ ದನಿಗೈಯ್ಯುತ್ತಿತ್ತು. ಮತ್ತು ಅದು ಅಲಂಕಾರಕ್ಕಾಗಿ ಕಟ್ಟಿರುವ ನೇಲುವ ಕುಚ್ಚುಳ್ಳ ರಕ್ತದಿಂದ ತೊಯಿದ ಕರಿಯ ಚಾಮರದಿಂದ ಕೂಡಿಕೊಂಡಿತ್ತು. ವ|| ಆ ಧ್ವಜವನ್ನು ಕಂಡು ಹತ್ತಿರಕ್ಕೆ ಬಂದನು. ಅಲ್ಲಿ ಕಬ್ಬಿಣದ ಹೆಬ್ಬಾಗಿಲಲ್ಲಿ ಗುಂಗುರುಕೂದಲುಗಳಿಂದ ಶೋಭಿಸುವ ಬೇಡರ ತಲೆಗಳ ಸಾಲುಗಳೊ ಎಂಬಂತಿರುವ ಕೆಂಬಣ್ಣದ ಚಾಮರಗಳನ್ನು ಹೊಂದಿರುವ, ಕಬ್ಬಿಣದ ಕನ್ನಡಿಗಳ ತೋರಣಗಳಿಂದ ಶೋಭಿಸುವ, ಚಂಡಿಕಾಲಯದ ಹೆಬ್ಬಾಗಿಲಿನ ಮುಂದೆ ಚಂದ್ರಾಪೀಡನು ಇಂದ್ರಾಯುಧದಿಂದ ನೆಲಕ್ಕಿಳಿದು ಒಳಹೊಕ್ಕನು. ಅಲ್ಲಿ ಕಪ್ಪು ಶಿಲೆಯ ವೇದಿಕೆಯ
ರಕ್ತಚಂದನಚರ್ಚೆಗಳಂ ನೆತ್ತರೆಗೆತ್ತು ನೆಕ್ಕುವ ಬಳ್ಳುಗಳುಮನತಿರೌದ್ರದೇಹನಪ್ಪ ಲೋಹದ ಮಹಾಮಹಿಷನುಮನೊಂದೊಂದೆಡೆಯೊಳ್ ಬೇಡರರ್ಚಿಸಿದ ಕಾಡೆಮ್ಮೆವೋರಿಗಳ ಕಣ್ಗಳಂತಿರ್ದ ರಕ್ತೋತ್ಪಲಂಗಳು ಮನೊಂದೊಂದೆಡೆಯೊಳ್ ಸಿಂಗದುಗುರ್ಗಳಿನರ್ಚಿಸಿದಂತಿರ್ದ ಕೆನ್ನಗಸೆಯ ಮುಗುಳ್ಗಳುಮನೊಂದೊಂದೆಡೆಯೊಳ್ ಕಾಡೆಮ್ಮೆವೋರಿಗಳ ತಿಂತಿಣಿಯುಮನೊಂದೊಂದೆಡೆಯೊಳ್ ಕೊಯ್ದಿರ್ದ ನಾಲಗೆಯ ರಾಶಿಗಳು ಮನೊಂದೊಂದೆಡೆಯೊಳ್ ಕಳೆದಿರ್ದ ಕಣ್ಣಾಲಿಗಳ ಪುಂಜಂಗಳು ಮನೊಂದೊಂದೆಡೆಯೊಳರಿ ದಿಕ್ಕಿದ ಪಂದಲೆಗಳ ಸಂದಣಿಗಳುಮಂ ಕೊಂಬುಕೊಂಬುದಪ್ಪದೆಱಗಿದ ರಕ್ತಕುಕ್ಕುಟಂಗಳಿಂ ಭಯದೊಳಕಾಲಕುಸುಮಸ್ತಬಕಮಂ ತೋಱುವಂತಿರ್ದ ರಕ್ತಾಶೋಕಾನೋಕಹಂಗಳುಮಂ ಶಂಕಾಜ್ವರಕಂಪಿತಮೆನಿಸಿದ ಕದಳಿಕಾವನಮುಮಂ ಚಂಡಿಕಾಪರಿಗ್ರಹಪ್ರಚಂಡಂಗಳಪ್ಪ ಕೀಶೋರಕೇಸರಿಗಳುಮನವಲೋಕಿಸುತ್ತಂ ಪೋಗೆವೋಗೆ
ನೆಗೆದೆತ್ತಂ ಧೂಪಧೂಮಂ ಪಸರಿಸೆ ನಸುಗಂದಿರ್ದ ಕೆಂಬಟ್ಟೆಯಿಂ ಗಂ
ಟೆಗಳಿಂ ಮಾಯೂರಕಂಠಾವಳಿಯಿನೆಸೆದಿರಲ್ ತೋರಣಂ ಕೂಡೆ ಕಣ್ಗು
ಬ್ಬೆಗಮಂ ತಾಳ್ದಿರ್ದ ದಂತಾರ್ಗಳಕಲಿಕ ಕವಾಟಂಗಳಿಂ ಚಂಡಿಕಾಗ
ರ್ಭಗೃಹದ್ವಾರಪ್ರದೇಶಂ ಜನಪನ ಬಗೆಗಾಶ್ಚರ್ಯಮಂ ಮಾಡಿತಾಗಳ್     ೩
ವ|| ಅದಂ ನೋಡುತ್ತೆ ಪೋಗೆವೋಗೆ
ಲಲಿತ ರಗಳೆ|| ಕರಿಗೊರಡನುಡುವಡರ್ದವೆನಿಪ ಸೆರೆಗಾಲ್ಗಳಿಂ
ಬಿಡದೆ ಪೊಡೆವಡೆ ದಡ್ಡುಗಟ್ಟಿದ ನೊಸಲ್ಗಳಿಂ
ಕುಮತಿ ಸಿದ್ಧಾಂಜನದಿನೊಡೆದೊಂದು ಕಣ್ಗಳಿಂ
ತಱದುಕೊಳೆ ದೋಣಿವೋಗಿರ್ದ ಪೆರ್ಬುಣ್ಗಳಿಂ
ಕೆಮ್ಮನಿಟ್ಟಿಗೆಗಳಿಂದಿಡಲುಡಿದ ಕೆಯ್ಗಳಿಂ
ಸೆರೆದೆಗೆಯ ಸೂಜಿಯಿಂ ಪೊಲ್ತಿರ್ದ ಕೈಯ್ಗಳಿಂ
ಅಱಯದೆಸಗಿದ ರಸಾಯನದ ಸೇವನೆಯಿಂದೆ
ಭೋಂಕೆನಲಕಾಲದೊಳ್ ಸಂಸಿದ ಜರೆಯಿಂದೆ
ಧೂಮರಕ್ತಾಲಕ್ತಕಂಗಳ ರಸಂಗಳಿಂ
ಬರೆದ ಬಹುಕುಹಕ ಮಂತ್ರದ ಪುಸ್ತಕಂಗಳಿಂ
ಯಕ್ಷಿಣಿಯರಂ ಬಯಸಿ ಮಾಡುವ ಜಪಂಗಳಿಂ
ಬಿಲದುರ್ಗಮಂ ಪೊಕ್ಕು ಪಡೆವ ಶಾಪಂಗಳಿಂ
ಮೇಲೆ ಪ್ರತಿಷ್ಠಿಸಿರುವ ಬಹಳ ಭಯಂಕರವಾದ ಆಕಾರವುಳ್ಳ ಕಬ್ಬಿಣದ ಕೋಣನ ಪ್ರತಿಮೆಯನ್ನು ಕಂಡನು. ಅದರ ಬೆನ್ನ ಮೇಲೆ ಕೆಂಬಣ್ಣದ ಹಸ್ತಚಿಹ್ನೆಗಳನ್ನು ಹಾಕಿದ್ದರು. ಅದು ಯಮನು ಬೇಗ ಹೋಗುವಂತೆ ತನ್ನ ರಕ್ತಸಿಕ್ತವಾದ ಕೈಗಳಿಂದ ಅದರ ಬೆನ್ನನ್ನು ತಟ್ಟಿದ್ದಾನೋ ಎಂಬಂತೆ ಕಾಣುತ್ತಿತ್ತು! ಆ ಕೆಂಪು ಹಸ್ತಚಿಹ್ನೆಗಳನ್ನು ರಕ್ತವೆಂದು ಭ್ರಮಿಸಿ ನರಿಗಳು ನೆಕ್ಕುತ್ತಿದ್ದುವು. ಮತ್ತೊಂದು ಕಡೆಯಲ್ಲಿ ಬೇಡರು ದೇವರಿಗೆ ಒಪ್ಪಿಸಿದ ಕಾಡುಕೊಣಗಳ ಕಣ್ಣುಗಳಂತಿರುವ ಕೆಂಪುಕಮಲಗಳಿದ್ದುವು. ಮತ್ತೊಂದು ಕಡೆಯಲ್ಲಿ ದೇವಿಗೆ ಅರ್ಪಿಸಲು ತಂದಿರುವ ಸಿಂಹದ ಉಗುರುಗಳಂತಿದ್ದ ಕೆಂಪು ಅಗಸೆಯ ಹೂವುಗಳಿದ್ದುವು. ಮತ್ತೊಂದು ಕಡೆಯಲ್ಲಿ ದೇವಿಗೆ ಬಲಿಗೊಡಲು ತಂದಿರುವ ಕಾಡುಕೋಣಗಳ ಗುಂಪಿದ್ದಿತು. ಇನ್ನೊಂದು ಕಡೆಯಲ್ಲಿ ಕೊಯ್ದಿದ್ದ ನಾಲಿಗೆಗಳ ರಾಶಿಯಿದ್ದಿತು. ಬೇರೊಂದು ಕಡೆ ಕಿತ್ತು ತೆಗೆದಿದ್ದ ಕಣ್ಣುಗುಡ್ಡೆಗಳ ಗುಂಪಿದ್ದಿತು. ಒಂದು ಕಡೆ ಕತ್ತರಿಸಿ ಒಟ್ಟಿರುವ ಹಸಿತಲೆಗಳ ಸಮೂಹವಿದ್ದಿತು. ಅಂಗಳದಲ್ಲಿದ್ದ ಕೆಂಪು ಅಶೋಕವೃಕ್ಷದ ಕೊಂಬೆಕೊಂಬೆಗಳಲ್ಲೂ ಕೆಂಪುಕೋಳಿಗಳು (ನಾಯಿಗಳ ಭಯದಿಂದ) ಏರಿ ಕುಳಿತಿದ್ದುವು ! ಅದರಿಂದ ಆ ಮರವು ಆಗ ಹೂವಿನ ಗೊಂಚಲುಗಳನ್ನು ಬಿಟ್ಟಿದೆಯೊ ಎಂಬಂತೆ ತೋರುತ್ತಿತ್ತು ! ತಮ್ಮನ್ನೆಲ್ಲಿ ಬಲಿಕೊಡುತ್ತಾರೋ ಎಂಬ ಹೆದರಿಕೆಯಿಂದ ಉಂಟಾದ ಜ್ವರದಿಂದಲೋ ಎಂಬಂತೆ ಅಲ್ಲಿನ ಬಾಳೆಗಿಡಗಳು ಗಾಳಿಯಿಂದ ತೊನೆದಾಡುತ್ತಿದ್ದುವು. ಚಂಡಿಕಾದೇವಿಯು ತಮ್ಮ ಜಾತಿಯ ಸಿಂಹವೊಂದನ್ನು ವಾಹನ ಮಾಡಿಕೊಂಡಿರುವ ಜಂಭದಿಂದಲೋ ಎಂಬಂತೆ ಸಿಂಹದ ಮರಿಗಳು ಸ್ವೇಚ್ಛೆಯಾಗಿ ಓಡಾಡುತ್ತಿದ್ದುವು. ಇವುಗಳೆನ್ನೆಲ್ಲ ನೋಡುತ್ತಾ ಮುಂದೆ ಹೋಗಲಾಗಿ ೩. ಧೂಪದ ಹೊಗೆಯು ಮೇಲಕ್ಕೇರಿ ಹರಡುತ್ತಿರಲು ಮಾಸಲಾಗಿದ್ದ ಕೆಂಪುಬಟ್ಟೆಯಿಂದಲೂ ಗಂಟೆಗಳಿಂದಲೂ ನವಿಲುಗಳ ಕೊರಳುಗಳನ್ನು ಪೋಣಿಸಿ ಕಟ್ಟಿರುವ ಮಾಲಿಕೆಯಿಂದಲೂ ತೋರಣವನ್ನು ಕಟ್ಟಿದ್ದ, ಕಣ್ಣಿಗೆ ಭಯವನ್ನುಂಟುಮಾಡುವ ದಂತದ ಅಗಳಿಗಳಿಂದ ಕೂಡಿದ ಬಾಗಿಲುಳ್ಳ ಆ ಚಂಡಿಕಾದೇವಾಲಯದ ಗರ್ಭಗೃಹದ್ವಾರಪ್ರದೇಶವು ಚಂದ್ರಾಪೀಡನ ಮನಸ್ಸಿಗೆ ಬಹಳ ಆಶ್ಚರ್ಯವನ್ನುಂಟುಮಾಡಿತು. ವ|| ಅದನ್ನು ನೋಡುತ್ತ ಮುಂದೆ ಹೋಗಲು ೪. ಲಲಿತರಗಳೆ|| ದ್ರಾವಿಡ ದೇಶದಿಂದ ಬಂದಿರುವ ವೃದ್ಧರಾದ ಉಪಾಸಕರನ್ನು ಕಂಡನು. ಅವರು ಹೇಗಿದ್ದರೆಂದರೆ; ನರಗಳು ಉಡಿದುಕೊಂಡಿರುವ ಅವರ ಕಾಲುಗಳು ಉಡು ಹತ್ತಿರುವ ಸುಟ್ಟು ಕಪ್ಪಾದ ಮರದ ಕೊರಡಿನಂತೆ ಕಾಣುತ್ತಿದ್ದುವು ! ನಮಸ್ಕಾರ ಮಾಡುವಾಗ ನೆಲಕ್ಕೆ ಹೊಡೆದು ಹೊಡೆದೂ ಅವರ ಹಣೆ ಜಡ್ಡು ಕಟ್ಟಿಕೊಂಡಿತ್ತು. ಮೋಸಗಾರರಾದ ವೈದ್ಯರು ಮಾಡಿಕೊಟ್ಟ ಕಣ್ಣುಕಪ್ಪನ್ನು ಉಪಯೋಗಿಸಿದ್ದರಿಂದ ಅವರ ಒಂದು ಕಣ್ಣು ಹಾಳಾಗಿಹೋಗಿತ್ತು. ದೇವಿಗೆ ತಮ್ಮ ರಕ್ತವನ್ನು ಒಪ್ಪಿಸುವುದಕ್ಕಾಗಿ
ಶ್ರೀಪರ್ವತಾದ್ಭುತ ಕಥಾಪ್ರಕಥನಂಗಳಿಂ
ಜಧ್ವಗೋದ್ವೇಗಕರ ವೀಣಾಸ್ವನಂಗಳಿಂ
ಲಿಖಿತ ದುರ್ಗಾಸ್ತೋತ್ರ ಪಟ್ಟಿಕಾವ್ರಾತದಿಂ
ತಲೆದೂಗಿ ಬಿಕ್ಕಿರಿವವೊಲ್ಮೊರೆವ ಗೀತದಿಂ
ವಿಧೃತ ತುರಗಬ್ರಹ್ಮಚರ್ಯಯಯ ಮಸಕದಿಂ
ಮುದುಪರೆಳವೆಂಡಿರಂ ಬಯಸಿಪೊಂದೆಸಕದಿಂ
ಬಿಡದೆ ಪಥಿಕರ್ಕರೊಳ್ ಪೋರ್ದುಡಿದ ಬೆಂಗಳಿಂ
ಪೂಮರನನೇಱ ಕೆಡೆದುಡಿದವಯವಂಗಳಿಂ
ಕೆಣಕಿ ಗೋವುಗಳೊದೆಗೆ ಬೆನ್ನೊಳತಿಕೋಪದಿಂ
ಪರಿದೆಡಪಿ ಕೆಡೆದುಡಿದ ಪುಸ್ತಕಕಳಾಪದಿಂ
ಬಿಡೆ ಬಾದುಗೆಯ್ದೊಡರಿಸುವ ತಮ್ಮ ಕಡುಪಿಂದೆ
ಓರೊರ್ವರಂ ತಿವಿಯೆ ನೆಗ್ಗಿರ್ದ ಕದಪಿಂದೆ
ಹಾಸ್ಯ ಬೀಭತ್ಸಾದಿ ನಾನಾರಸಂಗಳಿಂ
ದೊಂದಿದ ಜರದ್ದ ವಿಳ ಧಾರ್ಮಿಕಜನಂಗಳಿಂ
ಬೆಳಸಿ ನೆರೆಬೆಳೆದ ನಿಡುಧೂಪಧೂಮಂಗಳಿಂ
ಪರಶು ಪಟ್ಟಸ ಮಂಡಲಾಗ್ರಧಾಮಂಗಳಿಂ
ಪಾತಾಳಗುಹೆಯೊಳಗೆ ತೋಱುವಂತಿರ್ದಳಂ
ಕೃಷ್ಣಚಾಮರಚಯಂ ಪೊಳೆಲೊಪ್ಪಿರ್ದಳಂ
ರಕ್ತಚಂದನಕುಸುಮಕಲಿಕಾಸಮೂಹದಿಂ
ಪ್ರಾಲಂಬರಕ್ತಾಮ್ರಗುಚ್ಛಸಂದೋಹದಿಂ
ಕನಕಪಟ್ಟಗ್ರಥಿತ ಪೃಥುಫಾಲಫಲಕದಿಂ
ದೇಹವನ್ನು ಇರಿದುಕೊಳ್ಳುವುದರಿಂದ ಕುಳಿಬಿದ್ದುಹೋಗಿದ್ದ ದೊಡ್ಡ ಹುಣ್ಣುಗಳು ಮೈಮೇಲೆ ಕಾಣುತ್ತಿದ್ದುವು ! (ವಾಯುರೋಗಪರಿಹಾರಕ್ಕಾಗಿ) ಸಮ್ಮನೆ ಇಟ್ಟಿಗೆಯ ಶಾಖವನ್ನು ಕೊಡುವಾಗ ಅಕ್ರಮವಾಗಿ ಕೊಟ್ಟಿದ್ದರಿಂದ ಅವರ ಒಂದು ತೋಳಿನ ಚಲನೆಯೇ ಉಡುಗಿಹೋಗಿದ್ದಿತು ! ಮತ್ತೊಂದು ಕೈಯಲ್ಲಿ ನರಗಳು ಸೆಳೆದುಕೊಂಡಿರಲು ಸೂಜಿಯಿಂದ ಹೊಲೆದುಕೊಂಡಿದ್ದರು. ತಿಳಿಯದೆ ಯಾವುದೋ ರಸಾಯನವನ್ನು ತಿಂದುದರಿಂದ ಅವರಿಗೆ ಅಕಾಲದಲ್ಲಿ ಮುಪ್ಪು ಅಡಸಿತ್ತು. ಅರಗಿನ ರಸದಿಂದ ಬರೆದು ಹೊಗೆ ಹಾಕಿಟ್ಟುಕೊಂಡಿರುವ ಅನೇಕ ಬಗೆಯ ಇಂದ್ರಜಾಲಮಂತ್ರದ ಪುಸ್ತಕಗಳು ಅವರಲ್ಲಿದ್ದುವು. ಯಕ್ಷಿಣಿಗಳನ್ನು ಕೈವಶಪಡಿಸಿಕೊಳ್ಳಲು ಅವರು ಅನೇಕ ಜಪಗಳನ್ನು ಮಾಡಿದ್ದರು, (ಪಾತಾಳಲೋಕಕ್ಕೆ ಹೋಗಿ ರಾಕ್ಷಸನನ್ನು ಕೈವಶಪಡಿಸಿಕೊಳ್ಳಬೇಕೆಂಬ ಹುಚ್ಚಿನಿಂದ) ದುರ್ಗಮವಾದ ಗುಹೆಗಳಿಗೆ ನುಗ್ಗಿ ಅಲ್ಲಿ ತಪಸ್ಸು ಮಾಡುತ್ತಿರುವ ಯೋಗಿಗಳಿಂದ ಶಾಪ (ನಿಂದೆ)ವನ್ನು ಪಡೆಯುತ್ತಿದ್ದರು. ಅಲ್ಲದೆ ಶ್ರೀಶೈಲದಲ್ಲಿ ಸಿದ್ಧಿ ಪಡೆದ ಸಾಧಕರ ಅದ್ಭುತವಾದ ಬಗೆಬಗೆಯ ದಂತಕಥೆಗಳನ್ನು ಬಣ್ಣಿಸುವುದರಲ್ಲಿ ನಿಸ್ಸೀಮರಾಗಿದ್ದರು. ಅಪಸ್ವರದಿಂದ ವೀಣೆಯನ್ನು ಬಾರಿಸುತ್ತ ದಾರಿಗರಿಗೆಲ್ಲ ಬಹಳ ಬೇಜಾರನ್ನುಂಟುಮಾಡುತ್ತಿದ್ದರು. ದುರ್ಗಾಸ್ತೋತ್ರಗಳನ್ನು ಬರೆದಿರುವ ತಾಳೆಗರಿಗಳ ದೊಡ್ಡ ಸಂಗ್ರಹವೇ ಅವರಲ್ಲಿತ್ತು. ಸೊಳ್ಳೆಯಂತೆ ಗುಂಯ್ ಗುಂಯ್ ಗುಟ್ಟುತ್ತಾ ತಲೆಯನ್ನು ತೂಗಿ ತೂಗಿ ಕುರುಪದಗಳನ್ನು ಹಾಡುತ್ತಿದ್ದರು. ಅವರು ತಾಳಿದ್ದ ತುರಗಬ್ರಹ್ಮಚರ್ಯದ (ಹೆಣ್ಣು ಕೊಡುವವರಿಲ್ಲದುದರಿಂದ ಗತಿಯಿಲ್ಲದೆ ಬ್ರಹ್ಮಚಾರಿಯಂತಿರುವುದು) ಪ್ರಭಾವದಿಂದ ಮುದುಕರ ಹೆಂಡತಿಯಾದ ತರುಣಿಯರನ್ನು ಕಾಮಿಸುವ ಚಟವನ್ನಿಟ್ಟುಕೊಂಡಿದ್ದರು. ದೇವಾಲಯಕ್ಕೆ ಬಂದ ದಾರಿಗರೊಡನೆ ಕೀಟಲೆ ಮಾಡಿದಾಗ ನಡೆದ ಹೊಡೆದಾಟದಿಂದ ಅವರ ಬೆನ್ನು ಒಡೆದುಹೋಗಿದ್ದಿತು ! ಹಸುಗಳನ್ನು ಹಿಂದುಗಡೆ ಕೆಣಕಲಾಗಿ ಅವು ಕೋಪದಿಂದ ಒದೆಯಲು, ಹಿಂದಕ್ಕೆ ಸರಿಯುವಾಗ ಪುಸ್ತಕಗಳನ್ನು ಎಡವಲು ಅವು ಕೆಳಗೆ ಬಿದ್ದು ಹರಿದುಹೋಗುತ್ತಿದ್ದುವು ! ಬಂದವರೊಂದಿಗೆ ಜಗಳವಾಡುವಾಗ ಉಂಟಾದ ಕ್ರೂರತನದ ತಿವಿದಾಟದಲ್ಲಿ ಇವರ ಕೆನ್ನೆಗಳು ಗಾಯಗೊಂಡಿದ್ದುವು ! ಹೀಗೆ ಅವರ ವೃತ್ತಾಂತವು ಹಾಸ್ಯ ಬೀಭತ್ಸ ಮೊದಲಾದ ರಸಗಳಿಗೆ ಆಸ್ಪದವಾಗಿದ್ದಿತು. ಇಂತಹ ದ್ರಾವಿಡರಾದ ಉಪಾಸಕಜನಗಳಿಂದ ಕೂಡಿಕೊಂಡಿರುವ ಚಂಡಿಕಾದೇವಿಯನ್ನು ಯುವರಾಜನು ಕಂಡನು. ಟಿ. ಮೂಲಕಾದಂಬರಿಯಲ್ಲಿ ಒಬ್ಬನೇ ಉಪಾಸಕನೆಂದು ಹೇಳಿದೆ. ನಾಗವರ್ಮನು ಮಾತ್ರ “ಧಾರ್ಮಿಕಜನಂಗಳಿಂ” ಎಂದಿದ್ದಾನೆ. ಆ ದೇವಿಯು ಮೇಲಕ್ಕೆ ಅಡರಿ ಗರ್ಭಗುಡಿಯಲ್ಲೆಲ್ಲ ಹರಡಿಕೊಂಡಿರುವ ಧೂಪದ ಹೊಗೆಯಿಂದಲೂ, ಕೈಯಲ್ಲಿ ಹಿಡಿದಿರುವ ಕೊಡಲಿ, ಈಟಿ ಮೊದಲಾದ ಆಯುಧಗಳ ಕಪ್ಪುಪ್ರಭೆಯಿಂದಲೂ ಆವೃತಳಾಗಿ ಪಾತಾಳಗುಹೆಯಲ್ಲಿ ನೆಲೆಸಿರುವಳೋ ಎಂಬಂತೆ ತೋರುತ್ತಿದ್ದಳು. ಕೆಂಪು ಗಂಧದ ಮರದ ಹೂವು ಮೊಗ್ಗುಗಳಿಂದಲೂ, ಕೆಂಬಣ್ಣದ ಮಾವಿನ ಎಲೆಯ ಗೊಂಚಲುಗಳಿಂದಲೂ ಕಟ್ಟಿರುವ ಇಳಿಬಿದ್ದಿರುವ ಮಾಲಿಕೆಯನ್ನು ಧರಿಸಿದ್ದಳು. ಚಿನ್ನದ ತಗಡನ್ನು ಜೋಡಿಸಿರುವ ವಿಶಾಲವಾದ
ಶಬರಕಾಂತಾರಚಿತ ಸಿಂಧೂರರತಿಲಕದಿಂ
ದಾಡಿಮೀಕುಸುಮಕೃತ ನವಕರ್ಣಪೂರದಿಂ
ರಕ್ತೋತ್ಪಲಪ್ರತಿಮ ನೇತ್ರವಿಸ್ತಾರದಿಂ
ಭ್ರುಕುಟಿಕುಟಿಲ ಭ್ರೂಲತಾ ಬಭ್ರುರೋಚಿಯಿಂ
ರುಚಿರ ತಾಂಬೂಲಾರುಣಾಧರ ಮರೀಚಿಯಿಂ
ಕೌಸುಂಭಶುಂಭದ್ದುಕೂಲಕಲಿತಾಂಗದಿಂ.
ಕಣ್ಗೆಸೆದು ತೋಱುವ ಕರಾಳತ್ರಿಭಂಗಿಯಿಂ
ರೌದ್ರಭಾವಂ ನೆಲಸಿ ನಿಲೆ ತನ್ನೊಳೆಸೆದಳಂ
ಮಾಕಳದೇವನಭಿಸಾರಿಕೆವೊಲೆಸೆದಳಂ
ಲಂಬಕೂರ್ಚಾಕಳಾಪಚ್ಛಾಗನಿಕರದಿಂ
ಸುರದಧರಪುಟಧವಳ ಮೂಷಕಪ್ರಕರದಿಂ
ಕೃಷ್ಣಾಜಿನಪ್ರಾವೃತೈಣ ನಿಕರಂಗಳಿಂ
ಸೊಡರ್ವಾವೆನಿಪ್ಪ ಪೆಡೆವಣಿಯ ಸರ್ಪಂಗಳಿಂ
ದಾರಾಧ್ಯಮಾನೆಯವೊಲಂತೆಸೆದು ತೋರ್ಪಳಂ
ಸಾಧಕಜನಾಭೀಷ್ಟಸಿದ್ಧಿಯಂ ಮಾೞ್ಪಳಂ
ಚಂಡಿಕಾದೇವಿಯಂ ಕಂಡನುರ್ವೀಶ್ವರಂ
ಸದ್ಭಕ್ತಿಪೂರ್ವಂ ಪ್ರತಾಪಲಂಕೇಶ್ವರಂ                     ೪
ವ|| ಅಂತು ಕಂಡು ಪೂಜಾಪುರಸ್ಸರಂ ಪೊಡಮಟ್ಟು ಕೃತಪ್ರದಕ್ಷಿಣನಾಗಿ ನಮಸ್ಕಾರಂಗೆಯ್ದು ತದನಂತರಂ ಬೀಡಂ ಬಿಡಲ್ವೇೞ್ದಲ್ಲಿಯ ಮೂರ್ಖದ್ರವಿಡಧಾರ್ಮಿಕಜನಂಗಳಂ ಜನ್ಮ ಭೂಮಿಜಾತಿವಿದ್ಯಾಕಳತ್ರಮುಮಂ ತಪೋನಿಮಿತ್ತಮುಮಂ ಹಾಸವಿಳಾಸಂ ಬೆಸಗೊಳ್ವುದುಮವಂದಿರ್ ಪಸರಂಬಡೆದು ತಂತಮ್ಮ ಕಲಿತರೂಪಶೌರ್ಯವಿಭವಂಗಳಂ ವಾಚಾಲರಾಗಿ ಬಣ್ಣಿಸುತ್ತಮಿರೆ ವಿರಹವಿಧುರಹೃದಯನಾಗಿಯುಮವಂ ಕೇಳುತ್ತಂ ಕಿೞದುಂಪೊೞ್ತು ಕಳೆದುಮವಂ ದಿರ್ಗಳ್ಗುಪಜಾತಪರಿಚಯದಿಂ ತಂಬುಲಂಗುಡಲ್ವೇೞ್ದಲ್ಲಿಂದಮೆೞ್ದು ಬೀಡಿಂಗೆವಂದು ನೇಸರ್ ಪಡಲೊಡಂ ಕೃತಸಂಧ್ಯಾವಂದನನಾಗಿ ಕಿೞದುಬೇಗಮೋಲಗಂಗೊಟ್ಟರ್ದು ಸಕಲ ರಾಜಲೋಕಮಂ ವಿಸರ್ಜಿಸಿ ಸೆಜ್ಜೆಗೆ ಬಿಜಯಂಗೆಯ್ದು ಪಸಾಯಿತರೊಳಂ ನುಡಿಯದುನ್ಮೀಲಿ ತಲೋಚನನಾಗಿ ಗಂಧರ್ವರಾಜನಂದನೆಯಿರ್ದ ಹೇಮಕೂಟಮಂ ನೆನೆಯುತ್ತಮಿರ್ದಾಯಿರುಳಂ ಕಳೆದು ಪ್ರಭಾತ ಸಮಯದೊಳಖಿಲ ದ್ರವಿಡಧಾರ್ಮಿಕಜನಂಗಳ್ಗುಡಲಂ ತೊಡಲುಂ ಕೊಟ್ಟು ಚಂಡಿಕಾದೇವಿಯಂ ಬೀೞ್ಕೊಂಡು ರಮಣೀಯಪ್ರದೇಶಂಗಳೊಳ್
ಹಣೆಯಿಂದಲೂ, ಆ ಹಣೆಗೆ ಬೇಡತಿಯರು ಇಟ್ಟಿರುವ ಚಂದ್ರದ ಬೊಟ್ಟಿನಿಂದಲೂ, ದಾಳಿಂಬಿಹೂವಿನಿಂದ ಮಾಡಿರುವ ಕಿವಿಯೋಲೆಯಿಂದಲೂ, ಕೆಂದಾವರೆಯಂತಿರುವ ಅಗಲವಾದ ಕಣ್ಣುಗಳಿಂದಲೂ ಶೋಭಿಸುತ್ತಿದ್ದರು. ಗಂಟಿಕ್ಕಿದ ಹಾಗೂ ವಕ್ರವಾದ ಕಂದುಬಣ್ಣದ ಹುಬ್ಬುಗಳಿಂದಲೂ, ತಾಂಬೂಲದಿಂದ ಕೆಂಬಣ್ಣವನ್ನು ತಾಳಿ ರಂಜಿಸುವ ತುಟಿಗಳಿಂದಲೂ ಶೋಭಿಸುತ್ತಿದ್ದರು. ಕುಸುಬೆಹೂವಿನಂತೆ ಕೆಂಪುಬಣ್ಣವುಳ್ಳ ಪಟ್ಟೆಸೀರೆಯುಡಿಸಿದ ಶರೀರದಿಂದಲೂ, ಒಪ್ಪಿತೋರುವ ಭಯಂಕರವಾದ ತ್ರಿಭಂಗಿಯಿಂದಲೂ ರೌದ್ರಭಾವವು ನೆಲೆಸಿರಲು, ಮಹಾಕಾಳೇಶ್ವರನನ್ನು ಅಭಿಸರಣ ಮಾಡಲು ಹೊರಟಿರುವವಳಂತೆ ತೋರುತ್ತಿದ್ದಳು. ನೀಳವಾದ ಗಡ್ಡಗಳುಳ್ಳ (ಋಷಿಗಳಂತಿರುವ) ಹೋತಗಳ ಗುಂಪಿನಿಂದಲೂ, (ಜಪ ಮಾಡುವುದಕ್ಕಾಗಿಯೋ ಎಂಬಂತೆ) ತುಟಿ ನಡುಗುತ್ತಿರುವ ಬಿಳಿ ಇಲಿಗಳ ಸಮೂಹದಿಂದಲೂ, (ಜಿಂಕೆ ಚರ್ಮವನ್ನು ಹೊದ್ದುಕೊಂಡು ಮುನಿಗಳಂತೆ ಕಾಣುವ) ಜಿಂಕೆಗಳಿಂದಲೂ, (ವ್ರತಕ್ಕಾಗಿ ದೀಪವನ್ನು ತಲೆಯ ಮೇಲೆ ಇಟ್ಟುಕೊಂಡಿರುವಂತೆ ಕಾಣುವ) ತಲೆಮಣಿಯಿಂದ ಕೂಡಿದ ಸರ್ಪಗಳಿಂದಲೂ ಸೇವಿಸಲ್ಪಡುವವಳಂತೆ ಸುತ್ತುವರಿಯಲ್ಪಟ್ಟಿದ್ದಳು. ಹೀಗೆ ಶೋಭಿಸುತ್ತಿರುವ ಮತ್ತು ಸಾಧಕರ ಇಷ್ಟಾರ್ಥವನ್ನು ನೆರವೇರಿಸುವ ಆ ಚಂಡಿಕಾಪರಮೇಶ್ವರಿಯನ್ನು ಪರಾಕ್ರಮಶಾಲಿಯಾದ ರಾಜಕುಮಾರನು ಭಕ್ತಿಪೂರ್ವಕವಾಗಿ ದರ್ಶನಮಾಡಿದನು. ವ|| ಹಾಗೆ ದರ್ಶನಮಾಡಿ ಆ ದೇವಿಗೆ ಅಡ್ಡಬಿದ್ದು ಪ್ರದಕ್ಷಿಣ ನಮಸ್ಕಾರವನ್ನು ಮಾಡಿದನು. ಬಳಿಕ ಅಲ್ಲಿಯೆ ಬಿಡಾರ ಮಾಡುವಂತೆ ಸೈನಿಕರಿಗೆ ಆಜ್ಞಾಪಿಸಿ, ಅಲ್ಲಿದ್ದ ಮುರ್ಖರಾದ ದ್ರಾವಿಡ ಸಾಧಕರನ್ನು ಅವರ ಊರು, ಜಾತಿ, ವಿದ್ಯೆ, ಹೆಂಡತಿ, ಮಕ್ಕಳು  –  ಮುಂತಾದ ವಿಷಯಗಳನ್ನೂ, ಮನೆ ಬಿಟ್ಟು ದುರ್ಗಾದೇವಿಯ ಉಪಾಸನೆಗೆ ಬರಲು ಕಾರಣವನ್ನೂ ಹಾಸ್ಯಚತುರನಾದ ರಾಜಕುಮಾರನು ಕೇಳಿದನು. ಆಗ ಅವರು ಸದರ ಸಿಕ್ಕಿತೆಂದು ತಮ್ಮ ತಮ್ಮ ರೂಪು ಶಕ್ತಿ ಸಾಹಸ ಮೊದಲಾದುವನ್ನು ನಿರರ್ಗಳವಾದ ಶೈಲಿಯಿಂದ ಬಣ್ಣಿಸುತ್ತಿರಲು ಕಾದಂಬರಿಯ ವಿರಹದಿಂದ ಖಿನ್ನಮನಸ್ಸುಳ್ಳವನಾದರೂ ವಿನೋದಕರವಾಗಿದ್ದುದರಿಂದ ಕೇಳುತ್ತ ಸ್ವಲ್ಪ ಕಾಲವನ್ನು ಕಳೆದನು. ಚೆನ್ನಾಗಿ ಪರಿಚಯವುಂಟಾದುದರಿಂದ ಅವರಿಗೆ ವೀಳೆಯವನ್ನು ಕೊಡುವಂತೆ ಆಜ್ಞಾಪಿಸಿ ಅಲ್ಲಿಂದ ಎದ್ದು ಬಿಡಾರಕ್ಕೆ ಬಂದನು. ಸೂರ್ಯನು ಮುಳುಗಲಾಗಿ ಸಂಧ್ಯಾವಂದನೆಯನ್ನು ಮಾಡಿ, ಸ್ವಲ್ಪಕಾಲ ದರ್ಬಾರು ನಡೆಸಿ ರಾಜರನ್ನೆಲ್ಲ ಕಳುಹಿಸಿ ಹಾಸಿಗೆಯಲ್ಲಿ ಮಲಗಿದನು. ಬಹಳ ಪ್ರೀತಿಪಾತ್ರರಾದವರೊಂದಿಗೂ ಮಾತನಾಡದೆ ಕಣ್ಣುಮುಚ್ಚಿಕೊಂಡು ಗಂಧರ್ವರಾಜಪುತ್ರಿಯಿದ್ದ ಹೇಮಕೂಟವನ್ನೇ ನೆನೆಸಿಕೊಳ್ಳುತ್ತಾ ಇದ್ದು ಆ ರಾತ್ರಿಯನ್ನು ಕಳೆದನು. ಬೆಳಗಿನ ಜಾವದಲ್ಲಿ ಅಲ್ಲಿದ್ದ ದ್ರವಿಡ
ಬೀಡಂ ಬಿಡುತುಂ ಕೆಲವಾನುಂ ದಿವಸದಿಂ ನಿಜರಾಜಧಾನಿಯಪ್ಪುಜ್ಜೈನಿಯಂ ಪೊಕ್ಕಾಕಸ್ಮಿಕಾಗಮನ ಸಂಜಾತಹರ್ಷರಾಗಿ ಪೌರಜನಂಗಳ್ ಪೊಡವಡುತಿರೆ ಭೋಂಕನೆ. ರಾಜಭವನಮನೆಯ್ದೆವರ್ಪಾಗಳ್
ಯುವರಾಜಂ ಬಂದೀಗಳ್
ತಮಂಗದಲ್ಲಿರ್ದನೆಂದು ಪರಮೋತ್ಸವದಿಂ
ತವತವಗೆ ಪರಿದು ಪರಿಜನ
ನಿವಹಂ ಬಿನ್ನವಿಸೆ ಕೇಳ್ದು ತಾರಾಪೀಡಂ        ೫
ಸುರಿಯುತ್ತಿರ್ದ್ದತ್ತು ಮುಕ್ತಾಫಲದ ಸರಿಗಳಂ ಕಲ್ಲಭೂಜಾತಮೆಂಬಂ
ತಿರಲೆತ್ತಂ ಹರ್ಷವಾರ್ಬಿಂದುಗಳುಗುತರೆ ಭೋರೆಂಬಿನಂ ಪಾಲ ಮುನ್ನೀರ್
ತೆರೆಯಂತಿರ್ದುತ್ತರೀಯಂ ನೆಲದೊಳಲೆಯಿಸುತ್ತಿರ್ದ ಮೂರ್ಧಾಭಿಷಿಕ್ತರ್
ಬೆರಸಾನಂದಾತಿಭಾರಾಲಸಪದನಿದಿರೊಳ್ ಬಂದನಾ ಸಾರ್ವಭೌಮಂ   ೬
ವ|| ಅಂತು ಬರ್ಪ ತನ್ನ ತಂದೆಯಂ ಕಂಡು ಕುದುರೆಯಿಂದಿೞದು ಪಲವೆಡೆ ಪೊಡವಡುತ್ತಮೆಯ್ದೆವಂದು ಕಾಲ ಮೇಲೆ ಮುೞದ ವಿನಯಾಭಿರಾವನಂ ತೆಗೆದು ತೞುಸಿ ಪರಸಿ ಕೆಲದೊಳ್ ಕುಳ್ಳಿರ್ದರಸುಮಕ್ಕಳೆಲ್ಲರುಮಂ ಪೊಡಮಡಿಸಿ ನಿಜಾಂತಪುರಕ್ಕೊಡಗೊಂಡುವೋಪುದುಂ ವಿಳಾಸವತಿಮಹಾದೇವಿ ಸಮಸ್ತಾಂತಪುರಪರಿವಾರಂಬೆರಸಿದಿರ್ವಂದು ಕೃತಪ್ರಣಾಮನಾದ ಮಗನಂ ಪರಸಿ ಸಕಲಮಂಗಳಾಚಾರಮಂ ಮಾಡಿ ತಂದು ಕುಳ್ಳಿರಿಸಿ ದಿಗ್ವಿಜಯಸಂಬಂಯಪ್ಪ ವಾರ್ತೆಯಂ ಕೇಳೆ ಪೇೞುತ್ತಂ ಕಿಱದುಬೇಗಮಿರ್ದು ವೈಶಂಪಾಯನಂ ಬೀಡನೊಡಗೊಂಡು ಬಂದಪನೆಂದಾರ್ಯಶುಕ ನಾಸಂಗೆ ಪೇೞ್ದು ನಿಜಜನನೀಗೃಹದೊಳ್ ಮಜ್ಜನ ಭೋಜನಾದಿಗಳಂ ಮನವಲ್ಲದ ಮನದೊಳಗೆ ಮಾಡಿ
ಬೈಗುಂಬೊೞ್ತಪ್ಪುದುಂ ನಿಜಭವನಕ್ಕೆ ಬಂದು
ಅರಮನೆಯುಮವಂತಿಯುಮು
ರ್ವರೆಯುಂ ರಾಜ್ಯಮುಮಿವೆಲ್ಲಮೇವುದೊ ಕಾದಂ
ಬರಿಯಿಲ್ಲದೆಂದು ೞರಹಾ
ತುರಹೃದಯಂ ನೃಪತನೂಭವಂ ಚಿಂತಿಸಿದಂ            ೭
ಧಾರ್ಮಿಕರಿಗೆ ಉಡಿಗೆ ತೊಡಿಗೆಗಳನ್ನು ಕೊಟ್ಟು ಚಂಡಿಕಾದೇವಿಯ ಸನ್ನಿಧಾನದಿಂದ ಮುಂದಕ್ಕೆ ಪ್ರಯಾಣ ಮಾಡಿದನು. ರಮಣೀಯವಾದ ಸ್ಥಳಗಳಲ್ಲಿ ಬಿಡಾರ ಮಾಡುತ್ತ, ಕೆಲವು ದಿನಗಳಲ್ಲಿ ತನ್ನ ರಾಜಧಾನಿಯಾದ ಉಜ್ಜಯಿನಿಯನ್ನು ತಲುಪಿದನು. ಹೀಗೆ ಅನಿರೀಕ್ಷಿತವಾಗಿ ಬಂದ ರಾಜಕುಮಾರನ ಆಗಮನದಿಂದ ಸಂತೋಷಗೊಂಡ ಪಟ್ಟಣಿಗರು ನಮಸ್ಕರಿಸುತ್ತಿರಲು ಕೂಡಲೆ ಅರಮನೆಗೆ ಬಂದನು, ೫. ‘ಯುವರಾಜನು ಈಗ ಬಂದು ಬಾಗಿಲು ಜಗಲಿಯಲ್ಲಿದ್ದಾನೆ’ ಎಂದು ಪರಮೋತ್ಸಾಹದಿಂದ ಪರಿಜನರು ನಾನು ಮುಂದು ತಾನು ಮುಂದೆ ಎಂದು ಬಂದು ಅರಿಕೆ ಮಾಡಿದರು. ತಾರಾಪೀಡನು ಅದನ್ನು ಕೇಳಿದಾಗ, ೬. ಕಲ್ಪವೃಕ್ಷವು ಮುತ್ತಿನ ಮಳೆಗಳನ್ನು ಸುರಿಸುತ್ತಿದೆಯೊ ಎಂಬಂತೆ ಅವನ ಕಣ್ಣುಗಳಿಂದ ಆನಂದಾಶ್ರುಬಿಂದುಗಳು ಗಳಗಳನೆ ಸುರಿಯುತ್ತಿದ್ದುವು. ಕ್ಷೀರಸಮುದ್ರದ ಅಲೆಯಂತಿರುವ ಉತ್ತರೀಯವು ಸಂಭ್ರಮದಿಂದ ಜಾರಿ ನೆಲದ ಮೇಲೆ ಬೀಳುತ್ತಿದ್ದರೂ, ಅದನ್ನು ಹಾಗೆಯೆ ಎಳೆದುಕೊಂಡೇ ಹೋಗುತ್ತಿರುವ ಸಾಮಂತರಾಜರೊಂದಿಗೆ ಚಕ್ರವರ್ತಿಯು ಆನಂದದ ಬಲು ಹೊರೆಯಿಂದ ಮಂದಗಮನವುಳ್ಳವನಾಗಿ ಮಗನನ್ನು ಎದುರುಗೊಳ್ಳಲು ಬಂದನು. ವ|| ಹಾಗೆ ಬರುತ್ತಿರುವ ತಂದೆಯನ್ನು ಕಂಡು ಕುದುರೆಯಿಂದ ಇಳಿದು ದೂರದಲ್ಲೆ ನಮಸ್ಕರಿಸಿ ಹತ್ತಿರಕ್ಕೆ ಬಂದು ಕಾಲಿಗೆ ತಲೆ ತಗ್ಗಿಸಿದ ವಿನಯದಿಂದ ಶೋಭಿಸುವ ಕುಮಾರನನ್ನು ತಾರಾಪೀಡನು ಬಾಚಿ ತಬ್ಬಿ ಆಶೀರ್ವದಿಸಿದನು. ತಾರಾಪೀಡನ ಜೊತೆಯಲ್ಲಿದ್ದ ಸಾಮಂತರಾಜಕುಮಾರರು ಚಂದ್ರಾಪೀಡನಿಗೂ ನಮಸ್ಕರಿಸಿದರು. ಬಳಿಕ ಮಹಾರಾಜನು ಮಗನನ್ನು ತನ್ನ ರಾಣಿವಾಸಕ್ಕೆ ಕರೆದುಕಂಡು ಹೋದನು. ಅಲ್ಲಿ ವಿಲಾಸವತಿ ಮಹಾರಾಣಿಯು ರಾಣೀವಾಸದ ಸಮಸ್ತ ಪರಿವಾರದಿಂದ ಸಮೇತಳಾಗಿ ಎದುರುಗೊಳ್ಳಲು ಬಂದಳು. ಚಂದ್ರಾಪೀಡನು ತಾಯಿಗೆ ನಮಸ್ಕಾರ ಮಾಡಲು ಅವನನ್ನು ಹರಸಿ ಸಂಪ್ರದಾಯದಂತೆ ಮಂಗಳವಿಗಳನ್ನೆಲ್ಲ ನೆರವೇರಿಸಿ ಕರೆದುಕೊಂಡು ಬಂದು, ತನ್ನ ಹತ್ತಿರದಲ್ಲೆ ಕುಳ್ಳಿರಿಸಿಕೊಂಡು ದಿಗ್ವಿಜಯಕ್ಕೆ ಸಂಬಂಧಪಟ್ಟ ಸಮಾಚಾರವನ್ನು ವಿಚಾರಿಸಿದಳು. ರಾಜಕುಮಾರನು ಎಲ್ಲವನ್ನೂ ಹೇಳಿ ಕೆಲವುಕಾಲ ಅಲ್ಲಿದ್ದು ಶುಕನಾಸನಿಗೆ ವೈಶಂಪಾಯನನು ಪಾಳೆಯದೊಂದಿಗೆ ಹಿಂದೆ ಬರುತ್ತಿರುವನೆಂಬ ಸಂಗತಿಯನ್ನು ತಿಳಿಸಿ, ತನ್ನ ತಾಯಿಯ ಮನೆಯಲ್ಲಿ ಸ್ನಾನ ಊಟ ಮೊದಲಾದುವನ್ನು ಮನಸ್ಸಿಲ್ಲದ ಮನಸ್ಸಿನಿಂದ ಮಾಡಿ ಸಾಯಂಕಾಲವಾಗಲೂ ತನ್ನ ಮನೆಗೆ ಬಂದು. ೭. ಅಲ್ಲಿ ವಿರಹಪೀಡಿತನಾದ ರಾಜಕುಮಾರನು “ಈ ಅರಮನೆ ಈ ಉಜ್ಜಯನಿ ಈ ಭೂಮಿ ಈ ರಾಜ್ಯ ಇವೆಲ್ಲವೂ ಕಾದಂಬರಿಯಿಲ್ಲದ ಮೇಲೆ ಏತಕ್ಕೆ?” ಎಂದು
ಅರಸನಿರುಳಾಗೆ ಪಗಲಿನ
ಬರವಂ ಪಗಲಾಗಲಿರುಳ ಬರವಂ ಪಾರು
ತ್ತಿರುಳುಂ ಪಗಲುಂ ಗಂಧ
ರ್ವರಾಜನಂದನೆಯ ವಿರಹದಿಂ ಚಿಂತಿಸಿದಂ ೮
ವ|| ಮತ್ರಂ ಚಿತ್ರರಥನಂದನೆಯ ವಾರ್ತೆಯಂ ಕೇಳಲುತ್ಕಂಠಿತನಾಗಿ ಪತ್ರಲೇಖೆ ಬರ್ಪ ಸೈಪನೇ ಬಯಸುತ್ತಮಿರಲಾಕೆಯಂ ಕೆಲವಾನುದಿವಸಕ್ಕೊಡಗೊಂಡು ಬಂದು ಮೇಘನಾದಂ ಪ್ರಣಾಮಪುರಸ್ಸರಂ ಕಾಣಿಸೆ ನೃಪರೂಪಚಂದ್ರನಿದಿರೇೞ್ವುದುಂ ಪತ್ರಲೇಖೆ ತದಂಘ್ರಿಕಮಲ ಕ್ಕೆಱಗಿದಾಗಳ್
ಜನಪತಿ ಸಾಜದಿಂದಮೆ ಪಸಾದಮನಾದಮೆ ಮಾಡುತಿರ್ದನಾ
ವನಿತೆಯ ಮೇಲೆ ಚಿತ್ರರಥನಂದನೆಯತಣಿನಾಗಳೆೞ್ತರಲ್
ಮನದ ಪಸಾದಮುಂ ಪದಪುಮೊರ್ಮೆಯೆ ನೂರ್ಮಡಿಯಾಗೆ ಸಸ್ಮಿತಾ
ನನನಮರ್ದಪ್ಪಿದಂ ತೆಗೆದು ನಿರ್ಭರಹರ್ಷದೆ ಪತ್ರಲೇಖೆಯಂ    ೯
ನ|| ಅನಂತರಮಾಕೆಯಂ ಕುಳ್ಳಿರವೇೞ್ದು
ನಿರುಪಮ ಚಾರಿತ್ರಾಲಂ
ಕರಣೆ ಮಹಾಶ್ವೇತೆಗಂ ಸಪರಿಜನ ಕಾದಂ
ಬರಿಗಂ ಕುಶಲಮೆ ಪೇೞೆಂ
ದರಸಂ ತಾಂ ಪತ್ರಲೇಖೆಯಂ ಬೆಸಗೊಂಡಂ             ೧೦
ವ|| ಅಂತು ಬೆಸಗೊಳ್ವುದುಮಾಕೆ ದೇವರ್ ಬೆಸಸಿದಂದದೊಳೆಲ್ಲರುಂ ಕುಶಲದಿನಿರ್ದರಲ್ಲದೆಯುಂ ಕಾದಂಬರೀದೇವಿ ಪರಿಜನಂಬೆರಸು ನಿಮಗೆ ತನ್ನ ಪೊಡವಡಿಕೆಯಂ ಬಿನ್ನವಿಸಲ್ ಪೇೞ್ದಟ್ಟಿದಳೆಂಬುದುಂ ತತ್ಸಂಬಂಯಪ್ಪ ವಾರ್ತೆಯಂ ಕೇಳಲತಿಕುತೂಹಲನಾಗಿ ಮೇಘನಾದಂಗೆ ಮೆಚ್ಚುಗೊಟ್ಟಾತಂಬೆರಸು ರಾಜಲೋಕಮಂ ವಿಸರ್ಜಿಸಿ ದೂರೋತ್ಸಾರಿತ ಪರಿಜನಂ ಪತ್ರಲೇಖಾದ್ವೀತೀಯನಾಗಿ ವಲ್ಲಭಬಾಲೋದ್ಯಾನಮಂ ಪೊಕ್ಕು
ಅರೆದುಱುಗಿರ್ದ ಬಯಲ್ಲಾ
ವರೆಯೆಲೆಗೊಡೆಯಿಡುವಿನಲ್ಲಿ ಸುಖದಿಂ ಕಣ್ಗೆ
ಯ್ದಿರೆ ಹಂಸಮಿಥುನಮಂ ನಿಜ
ಚರಣಾಬ್ಜದೆ ನೂಂಕಿ ನೃಪಸುತಂ ಕುಳ್ಳಿರ್ದಂ ೧೧
ಚಿಂತಿಸುತ್ತಿದ್ದನು. ೮. ಚಂದ್ರಾಪೀಡನು ರಾತ್ರಿಯಾದರೆ ಹಗಲಾಗಲೆಂದೂ ಹಗಲಾದರೆ ರಾತ್ರಿಯಾಗಲೆಂದೂ ನೋಡುತ್ತಾ ರಾತ್ರಿಯೂ ಹಗಲೂ ವಿರಹದಿಂದ ಕಾದಂಬರಿಯನ್ನೇ ನೆನಸಿಕೊಳ್ಳುತ್ತಿದ್ದನು. ವ|| ಮತ್ತು ಕಾದಂಬರಿಯ ಸಮಾಚಾರವನ್ನು ತಿಳಿದುಕೊಳ್ಳಬೇಕೆಂಬ ಕುತೂಹಲದಿಂದ ಪತ್ರಲೇಖೆಯು ಬರುವ ಭಾಗ್ಯವನ್ನೇ ಬಯಸುತ್ತಾ ಇದ್ದನು. ಹೀಗೆ ಹಲವು ದಿನಗಳು ಕಳೆಯಲು ಮೇಘನಾದನು ಪತ್ರಲೇಖೆಯನ್ನು ಕರೆದುಕೊಂಡು ಬಂದು ನಮಸ್ಕಾರಪೂರ್ವಕವಾಗಿ ಭೇಟಿಮಾಡಿಸಲು ಚಂದ್ರಾಪೀಡನು ಕೂಡಲೆ ಸ್ವಾಗತಿಸಿದನು. ಪತ್ರಲೇಖೆಯು ಅವನ ಪಾದಕಮಲಗಳಿಗೆ ಎರಗಿದಳು. ೯. ಚಂದ್ರಾಪೀಡನು ಪತ್ರಲೇಖೆಯ ಮೇಲೆ ಸಹಜವಾಗಿಯೆ ಮಮತೆಯನ್ನಿಟ್ಟಿದ್ದನು. ಈಗ ಅವಳು ಕಾದಂಬರಿಯ ಜೊತೆಯಲ್ಲಿದ್ದು ಬಂದದ್ದರಿಂದ ಅವನ ಮನಸ್ಸಿನ ಅನುಗ್ರಹವೂ ಪ್ರೀತಿಯೂ ಒಟ್ಟಿಗೆ ನೂರ್ಮಡಿಯಾದಂತಾಗಿ, ಮಂದಹಾಸದಿಂದ ಕೂಡಿದವನಾಗಿ ಅತಿಶಯವಾದ ಸಂತೋಷದಿಂದ ಅವಳನ್ನು ಗಾಢವಾಗಿ ತಬ್ಬಿಕೊಂಡನು. ವ|| ಬಳಿಕ ಅವಳನ್ನು ಕುಳಿತುಕೊಳ್ಳುವಂತೆ ಹೇಳಿ ೧೦. “ಸಾಟಿಯಿಲ್ಲದ ಪರಿಶುದ್ಧವಾದ ನಡವಳಿಕೆಯಿಂದ ಶೋಭಿಸುತ್ತಿರುವ ಮಹಾಶ್ವೇತೆಯೂ ಪರಿಜನರಿಂದ ಕೂಡಿಕೊಂಡಿರುವ ಕಾದಂಬರೀದೇವಿಯೂ ಕ್ಷೇಮದಿಂದಿದ್ದಾರೆಯೆ? ಹೇಳು” ಎಂದು ಚಂದ್ರಾಪೀಡನು ಪತ್ರಲೇಖೆಯನ್ನು ಕೇಳಿದನು, ವ|| ಹಾಗೆ ಕೇಳಲಾಗಿ ಅವಳು “ತಾವು ಕೇಳಿದಂತೆ ಅವರೆಲ್ಲರೂ ಕ್ಷೇಮದಿಂದಿದ್ದಾರೆ. ಅಲ್ಲದೆ ಕಾದಂಬರೀದೇವಿಯು ಪರಿಜನರೊಂದಿಗೆ ತನ್ನ ನಮಸ್ಕಾರವನ್ನು ನಿಮಗೆ ಅರಿಕೆ ಮಾಡುವಂತೆ ಹೇಳಿ ಕಳುಹಿಸಿದ್ದಾಳೆ” ಎಂದಳು. ಚಂದ್ರಾಪೀಡನಿಗೆ ಕಾದಂಬರಿಗೆ ಸಂಬಂಸಿದ ಸಮಾಚಾರವನ್ನು ಕೇಳಲು ಬಹಳ ಕುತೂಹಲವುಂಟಾಯಿತು. ಕೂಡಲೆ ಮೇಘನಾದನಿಗೆ ಇನಾಮು ಕೊಟ್ಟು ಅವನನ್ನೂ ಸಾಮಂತರಾಜರನ್ನೂ ಕಳುಹಿಸಿ, ಪರಿಜನರನ್ನೂ ಹೊರಕ್ಕೆ ಹೋಗುವಂತೆ ಆಜ್ಞಾಪಿಸಿ ಪತ್ರಲೇಖೆಯನ್ನು ಮಾತ್ರ ಕರೆದುಕೊಂಡು ತನಗೆ ಇಷ್ಟವಾದ ಹೊಸ ಕೈದೋಟಕ್ಕೆ ಬಂದನು. ೧೧. ಅಲ್ಲಿ ಅರ್ಧಭಾಗದಿಂದ ಮೇಲೆ ಛತ್ರಿಯಂತೆ ಹರಡಿಕೊಂಡಿದ್ದ ನೆಲದಾವರೆ ಎಲೆಗಳ ಮಧ್ಯದಲ್ಲಿ ಸುಖವಾಗಿ ಮಲಗಿದ್ದ
ವ|| ಅಂತು ಕುಳ್ಳಿರ್ದು ಪತ್ರಲೇಖೆಯ ಮೊಗಮಂ ನೋಡಿ
ಎನಿಸು ದಿನಮಿರ್ದೆ ಗಂಧ
ರ್ವನ ನಂದನೆಯೊಂದು ಪದಪದೆಂತುಟು ನುಡಿಗಳ್
ಮನಮೊಸೆದು ನಮ್ಮ ದೆಸೆಯಂ
ನೆನೆವವರಾರಲ್ಲಿ ಗೋಷ್ಠಿಯೇನಿಂದುಮುಖೀ    ೧೨
ವ|| ಎಂದು ನೃಪರೂಪಚಂದ್ರಂ ಬೆಸಗೊಳ್ವುದುಂ ದೇವ ತಾತ್ಪರ್ಯದಿನವಧಾರಿಸುವುದೆಂದು ನೀವಿತ್ತ ಬಿಜಯಂಗೆಯ್ಯಲೊಡನೆಯಾ ಕೇಯೂರಕನೊಡನೆ ಪೋಗಿ ಮುನ್ನಿನಂದದೊಳೆ ಪಟ್ಟಿರ್ದ ಕಾದಂಬರೀದೇವಿಯ ಕೆಲದೊಳ್ ಕುಳ್ಳಿರ್ದು ಪೊಸತೆನಿಸಿದ ಪಸಾದಮನನು ಭವಿಸುತ್ತಮಿರ್ದೆ ನಲ್ಲದೆಯುಂ
ಪದಪಿನ ಮಾತುಗಳ್ ಪಲವುಮಂ ಬಿಡದಾಡಿದೊಡಲ್ಲಿ ಬರ್ಪುದಾ
ವುದು ಗಡ ದೇವ ಮನ್ನಯನದೊಳ್ ನಯನಂ ಕರದೊಳ್ ಕರಾಬ್ಜವಂ
ಗದೊಳೆಸೆವಂಗಯಷ್ಟಿ ಪೆಸರಕ್ಕರದೊಳ್ ನಿಜವಾಣಿ ಕೂರ್ಮೆಯೊಳ್
ಹೃದಯವದೊರ್ಮೆಯಂ ನೆಲಸಲಂಗನೆಗಿಂತಿರೆ ಪೋದುದಾದಿನಂ         ೧೩
ವ|| ಅಂತು ಬೈಗುಂಬೊೞ್ತಪ್ಪುದುಮೆನ್ನ ಕೆಯ್ಯಂ ಪಿಡಿದು ಹಿಮಗೃಹದಿಂ ಪೊಱಮಟ್ಟು ಸುಯ್ವುತ್ತಂ ಬಂದು ನಿಷಿದ್ಧಾಶೇಷಪರಿಜನೆಯಾಗಿ ವಲ್ಲಭಬಾಲೋದ್ಯಾನಮಂ ಪೊಕ್ಕು ಮರಕತಸೋಪಾನಶೋಭಿತಮುಂ ಸುಧಾಧವಳಿತಮುಮಪ್ಪ ರಮಣೀಯ ಪ್ರಮದವನ ಮಧ್ಯವೇದಿಕೆಯ ಮಣಿಸ್ತಂಭಮಂ ನೆಮ್ಮಿ
ಅವರಿಸಿ ಮನದೊಳೇನಾ
ನುವನಾಗಳ್ ಕನ್ನೆ ನುಡಿಯಲೊಡರಿಸಿ ನಿಷ್ಕಂ
ಪವೆನಿಪ್ಪ ತಾರೆಗಳ್ವೆರ
ಸೆರೆಯಿಕ್ಕದೆ ನೋಡುತಿರ್ದಳೆನ್ನಯ ಮೊಗಮಂ         ೧೪
ವ|| ಅಂತು ನೋಡಿ ಬೆವರೊಳ್ ಮುೞುಂಗಿ ನಡುಗುತ್ತಂ ವಿಷಾದ ಮನವಲಂಬಿಸಿರ್ಪುದುಮಾಂ ವಿದಿತಾಭಿಪ್ರಾಯೆಯಾಗಿ ತನ್ಮುಖವಿನಿವೇಶನಿಷ್ಪಂದಿತನಯನೆಯೆಂ ಬೆಸನಾವುದೆನಗೇಗೆಯ್ವುದೆಂದು ಬಿನ್ನವಿಸೆ
ತೊಲಗಿಪಳೊ ರಹಸ್ಯಶ್ರವ
ಣಲಜ್ಜೆಯಿಂ ತನ್ನ ಪೊಳೆವ ನೆೞಲುಮನೆನೆ ನಿ
ರ್ಮಲ ಮಣಿಕುಟ್ಟಿಮಮಂ ಕೋ
ಮಲೆ ಚರಣಾಂಗುಷ್ಠದಿಂದೆ ಬರೆಯುತ್ತಿರ್ದಳ್ ೧೫
ಹಂಸದಂಪತಿಗಳನ್ನು ತನ್ನ ಪಾದಕಮಲದಿಂದ ತಳ್ಳಿ ಅಲ್ಲಿ ರಾಜಕುಮಾರನು ಕುಳಿತುಕೊಂಡನು. ವ|| ಹಾಗೆ ಕುಳಿತುಕೊಂಡು ಪತ್ರಲೇಖೆಯ ಮುಖವನ್ನು ನೋಡಿ ೧೨. “ಎಲೈ ಚಂದ್ರಮುಖಿ, ನೀನು ಅಲ್ಲಿ ಎಷ್ಟು ದಿನಗಳವರೆಗೆ ಇದ್ದೆ? ಕಾದಂಬರಿಯ ಪ್ರೀತಿಯು ಹೇಗಿದೆ? ಮಾತು ಹೇಗಿದೆ? ಅಲ್ಲಿ ನಮ್ಮನ್ನು ಯಾರು ಯಾರು ಮನಸಾರೆ ನೆನಸಿಕೊಳ್ಳುತ್ತಾರೆ? ಪರಸ್ಪರ ಮಾತುಕತೆಗಳು ಹೇಗೆ ನಡೆಯಿತು?” ವ|| ಎಂದು ಚಂದ್ರರೂಪನಾದ ಚಂದ್ರಾಪೀಡನು ಕೇಳಲಾಗಿ “ಸ್ವಾಮಿ ಮುಖ್ಯಾಂಶವನ್ನು ಅರಿಕೆ ಮಾಡುತ್ತೇನೆ, ಚಿತ್ತಯಿಸಬೇಕು. ನೀವು ಈ ಕಡೆ ದಯಮಾಡಿಸಿದ ಮೇಲೆ ನಾನು ಕೇಯೂರಕನೊಡನೆ ಹೋಗಿ ಮೊದಲಿನಂತೆಯೆ ಮಲಗಿದ್ದ ಕಾದಂಬರೀದೇವಿಯ ಪಕ್ಕದಲ್ಲಿ ಕುಳಿತುಕೊಂಡು ಹೊಸದಾದ ಅನುಗ್ರಹವನ್ನು ಅನುಭವಿಸುತ್ತಿದ್ದೆನು. ಅಲ್ಲದೆ ೧೩. ಸ್ವಾಮಿ, ಅವಳು ಹೇಗೆ ಪ್ರೀತಿಯನ್ನು ತೋರಿಸಿದಳೆಂಬುದನ್ನು ಅನೇಕ ಮಾತುಗಳಿಂದ ಒಂದೇ ಸಮನೆ ಹೇಳುವುದೇತಕ್ಕೆ? ನನ್ನ ಕಣ್ಣಿನಲ್ಲಿ ಅವಳ ಕಣ್ಣು, ನನ್ನ ಕೈಯಲ್ಲಿ ಅವಳ ಕರಕಮಲ. ನನ್ನ ಮೈಯಲ್ಲಿ ಅವಳ ತೆಳುವಾದ ಮೈ, ನನ್ನ ಹೆಸರಿನಲ್ಲಿ ಅವಳ ಮಾತು, ನನ್ನ ಪ್ರೀತಿಯಲ್ಲಿ ಅವಳ ಹೃದಯ ನೆಲಸಿರಲು ಹಾಗೆಯೆ ಆ ಹಗಲೆಲ್ಲ ಕಳೆಯಿತು. ವ|| ಹಾಗೆಯೆ ಸಾಯಂಕಾಲವಾಗಲು ನನ್ನ ಕೈಯನ್ನು ಹಿಡಿದುಕೊಂಡು ಹಿಮಗೃಹದಿಂದ ಹೊರಟು ನಿಟ್ಟುಸಿರು ಬಿಡುತ್ತಾ ಬಂದು, ಪರಿಜನರಾರನ್ನೂ ಬರದಂತೆ ಮಾಡಿ ತನಗೆ ಇಷ್ಟವಾದ ಬಾಲೋದ್ಯಾನಕ್ಕೆ ಬಂದಳು. ಅಲ್ಲಿ ಹೂದೋಟದ ಮಧ್ಯದಲ್ಲಿರುವ ಪಚ್ಚೆಯ ಮೆಟ್ಟಿಲುಗಳಿಂದ ಶೋಭಿಸುವ ಸುಣ್ಣ ಬಳಿದು ಬೆಳ್ಳಗಿರುವ ರತ್ನದ ಕಂಭವನ್ನು ಒರಗಿಕೊಂಡು, ೧೪. ಮನಸ್ಸಿನಲ್ಲಿ ಆಲೋಚಿಸಿ ಏನನ್ನೋ ಹೇಳಲು ಹೊರಟು ಚಲಿಸದಿರುವ ಗುಡ್ಡೆಗಳುಳ್ಳ ಕಣ್ಣುಗಳಿಂದ ಎವೆಯಿಕ್ಕದೆ ನನ್ನ ಮುಖವನ್ನೇ ನೋಡುತ್ತಿದ್ದಳು. ವ|| ಹಾಗೆ ನೋಡಿ ಬೆವರಿನಲ್ಲಿ ಮುಳುಗಿ ನಡುಗುತ್ತಾ ಖೇದವನ್ನನುಭವಿಸುತ್ತಿರಲು, ನಾನೂ ಅವಳ ಆಶಯವನ್ನು ತಿಳಿದುಕೊಂಡು ಅಲುಗಾಡದ ದೃಷ್ಟಿಯಿಂದ ಅವಳ ಮುಖವನ್ನು ನೋಡುತ್ತಾ ‘ನಾನು ಏನು ಮಾಡಬೇಕೆಂಬುದನ್ನು ಅಪ್ಪಣೆ ಮಾಡಿ’ ಎಂದು ಅರಿಕೆ ಮಾಡಿದೆನು. ೧೫. ಆಗ ಅವಳು

16-30/

ಚಂದ್ರಾಪೀಡನ ಪುನರಾಗಮನ [16 to 30]
ಭವನಮರಾಳಮಂಡಲಮುಮಂ ನಿಜಪಾದಪಯೋಜದಿಂದೆ ನೂಂ
ಕುವ ಕುಮುದಾವತಂಸ ಮಧುಪಂಗಳುಮಂ ಕರದಿಂದೆ ಪಿಂಗೇ ಬೀ
ಸುವ ವಂನದೇವತಾಶ್ರವಣಶಂಕಿತೆಯಾದವೊಲತ್ತಮಿತ್ತ ನೋ
ಡುವ ಪಿರಿದಪ್ಪ ಬೇವಸಮನಾವರಿಸಿರ್ದಳದೊಂದು ಬೇಗಮಂ   ೧೬
ಮದನಾಗ್ನಿಜ್ವಾಲೆಯಿಂ ಮಗ್ಗಿದುದೊ ಬಹುಳ ಬಾಷ್ಪಾಂಬುಪೂರಂಗಳಿಂದ
ೞ್ದುದೊ ನಿಶ್ವಾಸಂಗಳಿಂ ಪಾಱದುದೊ ಕುಸುಮಬಾಣಂಗಳಿಂ ನುಚ್ಚುನೂಱ
ದುದೊ ಸುಯ್ಗೇೞ್ತಂದ ಭೃಂಗಾವಳಿಯಿನಿರದೆ ಪೀರ್ತಂದುದೋ ಪೇೞಮೆಂಬಂ
ದದೆ ಲಜ್ಜಾಮಗ್ನೆಗೇನುಂ ನುಡಿ ಪೊಱಮಡದಾಯ್ತೆಂತುಮಾ ಕಾಂತೆಗಾಗಳ್          ೧೭
ಅನುಭವಿಸಿದ ಕೋಟಲೆಗಳ
ನಿನಿಸೆಂದೆಣಿಸಲ್ಕೆ ಮೌಕ್ತಿಕಾಕ್ಷಾವಳಿಯಂ
ವನಜದಳನಯನೆ ಸಮೆದಪ
ಳೆನೆ ಸುರಿದುವು ತರದೆ ತೋರ ಕಣ್ಣನಿದುಱುಗಲ್       ೧೮
ಸಮಸಂದೊಂದಿದ ಲಜ್ಜೆಯುಜ್ಜುಗಮೆ ಲಜ್ಜಾಭಾವಮಂ ಬಾಲಭಾ
ವಮೆ ಬಾಲ್ಯೋದಯಮಂ ವಿಷಾದಮೆ ವಿಷಾದೋದ್ರೋಕಮಂ ಭೀತಿಭಾ
ವಮೆ ಭೀತಿಕ್ರಮಮಂ ವಿಳಾಸಮೆ ವಿಳಾಸೋಲ್ಲಾಸಮಂ ಮುಗ್ಧಭಾ
ವಮೆ ಮುಗ್ಧತ್ವಮಹತ್ವಮಂ ನೆಯೆ ಕಲ್ತಂತಾದುದಾ ಕನ್ನೆಯೊಳ್            ೧೯
ಪ|| ಆಗಳಿದೇನೆಂದಾಂ ಮಗುೞೆ ಮಗೞೆ ಬಿನ್ನಪಂಗೆಯ್ವುದುಮುಸಿರಲ್ ನಾಣ್ಚಿ ರಹಸ್ಯಾಲಾಪಮನೆನಗೆ ಬರೆದು ತೋರ್ಪಂತೆ ನಖಮುಖದಿಂ ಕೇತಕೀದಳಮಂ ಬರೆಯುತ್ತಂ ಕ್ಷಿತಿತಳನಿಹಿತ ನಿಶ್ಚಲನಯನೆಯಾಗಿ ಪಿರಿದುಬೇಗಮಿರ್ದನಂತರಮೊಯ್ಯನೆನ್ನ ಮೊಗವಂ ನೋಡಿ
ಮದನಾನಲಧೂಮಸ್ತೋ
ಮದೆ ದೂಸರಮಾದ ವಚನಮಂ ತೊಳೆಯಲ್ ಪೊ
ಣ್ಮೆದುವೆನೆ ಮತ್ತಂ ಪೊಱಪೊ
ಣ್ಮಿದುವೆಳೆಯಳ ಬಾಷ್ಪವಾರಿಧಾರಾಪೂರಂ   ೨೦
ತಾನು ನನಗೆ ಈಗ ಹೇಳಲಿರುವ ಗುಟ್ಟನ್ನು ತನ್ನ ನೆಳಲೂ ಕೇಳಬಾರದೆಂದು ನಾಚಿಕೆಯಿಂದ ಅದನ್ನು ಅಳಿಸುತ್ತಿರುವಳೊ ಎಂಬಂತೆ ನಿರ್ಮಲವಾದ ರತ್ನದ ಜಗಲಿಯನ್ನು ತನ್ನ ಕಾಲಿನ ಹೆಬ್ಬೆರಳಿಂದ ಬರೆಯುತ್ತಿದ್ದಳು. ೧೬. ಯಾರೂ ಕೇಳಬಾರದೆಂಬ ಅಭಿಪ್ರಾಯದಿಂದಲೋ ಎಂಬಂತೆ ಸಾಕಿದ ಹಂಸಗಳ ಗುಂಪನ್ನು ತನ್ನ ಪಾದಕಮಲದಿಂದ ನೂಕುತ್ತಿದ್ದಳು. ಕಿವಿಯ ಮೇಲಿರುವ ಕನ್ನೆ ದಿಲೆಗೆ ಮುತ್ತಿರುವ ದುಂಬಿಗಳನ್ನು ಹಿಂದಕ್ಕೆ ಹೋಗುವಂತೆ ಕೈಯಿಂದ ಬೀಸುತ್ತಿದ್ದಳು. ವನದೇವತೆಗಳು ಎಲ್ಲಿ ಕೇಳಿಬಿಡುತ್ತಾರೋ ಎಂಬ ಅಳುಕಿನಿಂದಲೋ ಎಂಬಂತೆ ಆ ಕಡೆ ಈ ಕಡೆ ನೋಡುತ್ತಿದ್ದಳು. ಹೀಗೆ ಸ್ವಲ್ಪಕಾಲ ಹೆಚ್ಚಾದ ದುಮ್ಮಾನವನ್ನು ಅನುಭವಿಸುತ್ತಿದ್ದಳು. ೧೭. ನಾಚಿಕೆಯಲ್ಲಿ ಮುಳುಗಿರುವ ಕಾದಂಬರಿಯ ವಾಕ್ಕು ವಿರಹಾಗ್ನಿಜ್ವಾಲೆಯಿಂದ ಸುಟ್ಟುಹೋದಂತೆಯೂ ಅತ್ಯಕವಾದ ಕಣ್ಣೀರುಗಳ ಪ್ರವಾಹದಲ್ಲಿ ಮುಳುಗಿಹೋದಂತೆಯೂ ನಿಟ್ಟುಸಿರುಗಳಿಂದ ಹಾರಿಹೋದಂತೆಯೂ ಮನ್ಮಥನ ಬಾಣಗಳಿಂದ ಚೂರು ಚೂರು ಮಾಡಲ್ಪಟ್ಟಂತೆಯೂ ಉಸಿರಿನ ಸುವಾಸನೆಗಾಗಿ ಬಂದಿರುವ ಗುಂಪಿನಿಂದ ಕುಡಿಯಲ್ಪಟ್ಟಂತೆಯೂ ಆಗಿ ಏನಾದರೂ ಅದು ಹೊರಡಲೇ ಇಲ್ಲ. ೧೮. ಕಾದಂಬರಿಯು ತಾನು ವಿರಹದಿಂದ ಅನುಭವಿಸುತ್ತಿರುವ ಕಷ್ಟಗಳು ಎಷ್ಟೆಂದು ಎಣಿಸುವುದಕ್ಕೆ ಒಂದು ಮುತ್ತಿನ ಜಪಸರವನ್ನು ನಿರ್ಮಾಣ ಮಾಡುತ್ತಿರುವಳೋ ಎಂಬಂತೆ ದಪ್ಪದಪ್ಪ ಕಂಬನಿಗಳು ಒಂದೇಸಮನೆ ಸುರಿಯುತ್ತಿದ್ದುವು. ೧೯. ಅವಳು ನಾಚಿಕೆಗೆ ನಾಚಿಕೆಯನ್ನೂ ಎಳೆತನಕ್ಕೆ ಎಳೆತನವನ್ನೂ ದುಖಕ್ಕೆ ದುಖಾತಿಶಯವನ್ನೂ ಭಯಕ್ಕೆ ಭಯವನ್ನೂ ಬೆಡಗಿಗೆ ಬೆಡಗನ್ನೂ ಮೊದ್ದುತನಕ್ಕೆ ಮೊದ್ದುತನವನ್ನೂ ಚೆನ್ನಾಗಿ ಕಲಿಸುಕೊಡುತ್ತಿರುವಂತೆ ಕಾಣುತ್ತಿದ್ದಳು. ವ|| ಆಗ ನಾನು ಇದೇನೆಂದು ಮತ್ತೆ ಮತ್ತೆ ಅರಿಕೆ ಮಾಡುತ್ತಿರಲು, ಹೇಳಲು ನಾಚಿ ಗುಟ್ಟುಮಾತನ್ನು ನನಗೆ ಬರೆದು ತೋರಿಸುವಂತೆ ಉಗುರಿನ ತುದಿಯಿಂದ ಕೇದಗೆಹೂವಿನ ಎಸಳನ್ನು ಗೀರುತ್ತಾ, ನೆಟ್ಟ ಕಣ್ಣುಗಳಿಂದ ನೆಲವನ್ನೇ ನೋಡುತ್ತಾ ಬಹಳ ಹೊತ್ತು ಹಾಗೆಯೆ ಇದ್ದಳು. ಬಳಿಕ ಮೆಲ್ಲನೆ ನನ್ನ ಮುಖವನ್ನು ನೋಡಿದಳು. ೨೦. ಕಾಮಾಗ್ನಿಯ ಹೊಗೆಯ ಗುಂಪಿನಿಂದ ಮಲಿನವಾದ ಮಾತನ್ನು ತೊಳೆಯಲು
ಉಸಿರ್ವುಜ್ಜುಗದಿಂದಧರಂ
ನಸುಗೆತ್ತಲ್ ಶ್ವಾಸಮಧುಪಮಾಲೆಗೆ ಸಂದೇ
ಶಿಸಿದಪಳೊ ರಹಸ್ಯಮನೆನ
ಲೆಸೆದೆಂತೆಂತಾನುಮುಸಿರಲುದ್ಯುತೆಯಾದಳ್           ೨೧
ವ|| ಅದೆಂತೆನೆ
ಎನಗೀಗಳ್ ನಿಕ್ಕುವಂ ವಲ್ಲಭತೆಯೆಡೆಯೊಳೆಮ್ಮಬ್ಬೆಯಿಂದಯ್ಯನಿಂದ
ಕ್ಕ ನೀನೀ ಪ್ರಾಣಂಗಳಿಂದತ್ಯಕಮೆನಿಸಿ ಮೆಚ್ಚಿತ್ತದೊಳ್ ನಿಂದೆ ನೀಂ ನಿ
ನ್ನನದೆಂದಾಂ ಕಂಡೆನಂದಿಂ ಬೞಕೆ ಸಖಿಯರಂ ಪತ್ತುವಿಟ್ಟೀ ಮನಂ ನಿ
ನ್ನನೆ ನೀಡುಂ ನಾಡೆ ನಂಬಿರ್ದಪುದಱಯೆನಿದಿನ್ನೆಂತುವಾಂ ಪತ್ರಲೇಖೇ   ೨೨
ಎನಗಾದದೊಂದು ಪರಿಭವ
ಮನಾರ್ಗೆ ದೂಱದಪೆನಾರ್ಗೆ ಪೇೞ್ದಪೆನಿದನಾಂ
ನಿನಗುಸಿರ್ದನಂತರಂ ಸುಖ
ದಿನೆನ್ನ ತನುವಿಂದೆ ಪತ್ತುವಿಡಿಸುವೆನಸುವಂ   ೨೩
ವ|| ಎಂದು ಚಿತ್ರರಥನಂದನೆ
ನಿನಗೆನ್ನಂದಮನೇನೆಂ
ದು ನುಡಿವೆನೆನ್ನೊಂದು ತಪ್ಪುನಱದತ್ತೆಂದೀ
ಮನಕಂ ಪಿರಿದುಂ ಲಜ್ಜಿಸು
ವೆನೆನಲ್ ಪೇೞು ಪೆಱರ್ಗದಾಗಳುಂ ಲಜ್ಜಿಸೆನೇ          ೨೪
ಪಿರಿದೆನಿಸಿದ ಪೞಗೆಡೆಯಾ
ಗಿರಲೆನ್ನನದಾರುಮಿಲ್ಲಮಿತರೆಯರೆನ್ನಂ
ತಿರೆ ಗರ್ವದಿಂದೆ ಪಿರಿದುಂ
ಪರಿಭವಿಸಿದನಿಂದಕಾರಣಂ ನೃಪತನಯಂ    ೨೫
ಪಿರಿಯರ್ಗಿದು ಗುಣಮೋ ಪೇೞು
ಪರಿಚಯಕಿದು ಫಲವೊ ತರುಣಿ ಬಿಸತಂತುವಿನೊಳ್
ದೊರೆಯೆನಿಪೆಳಮನದೆನ್ನಂ
ಪರಿಭವಿಪುದೆ ಕಂಡು ಕನ್ನೆಯಂ ಯುವರಾಜಂ            ೨೬
ಹೊರಹೊಮ್ಮುತ್ತಿವೆಯೊ ಎಂಬಂತೆ ಮತ್ತು ಆ ಬಾಲಿಕೆಯ ಕಣ್ಣೀರು ಧಾರಾಕಾರವಾಗಿ ಹರಿಯುತ್ತಿತ್ತು. ೨೧. ಮಾತನಾಡುವ ಪ್ರಯತ್ನದಿಂದ ಕೆಳದುಟಿಯು ಸ್ವಲ್ಪ ಮಟ್ಟಿಗೆ ಅದುರುತ್ತಿರಲು, ಉಸಿರಿನ ವಾಸನೆಗೆ ಎರಗುವ ಭ್ರಮರಪಂಕ್ತಿಗೆ. ತನ್ನ ಗುಟ್ಟನ್ನು ತಿಳಿಸಲು ಆಸೆಪಡುತ್ತಿರುವಳೋ ಎಂಬಂತೆ ಕಾಣುತ್ತಿದ್ದಳು. ಹಾಗೆಯೆ ಅವಳು ಬಹಳ ಪ್ರಯಾಸದಿಂದ ಹೇಳಲು ತೊಡಗಿದಳು. ವ|| ಅದು ಹೇಗೆಂದರೆ, ೨೨. ಪತ್ರಲೇಖೆ, ನನಗೆ ನಿಜವಾಗಿಯೂ ನನ್ನ ತಾಯಿಗಿಂತಲೂ ತಂದೆಗಿಂತಲೂ ಮಹಾಶ್ವೇತೆಗಿಂತಲೂ ಈ ಪ್ರಾಣಗಳಿಗಿಂತಲೂ ಈಗ ನೀನೇ ಹೆಚ್ಚು ಪ್ರೀತಿಗೆ ಪಾತ್ರಳಾಗಿ ನನ್ನ ಮನಸ್ಸಿನಲ್ಲಿ ನೆಲಸಿದ್ದೀಯೆ. ನಿನ್ನನ್ನು ನೋಡಿದ ಮೇಲೆ ಗೆಳತಿಯರನ್ನೆಲ್ಲಾ ಬಿಟ್ಟು ನನ್ನ ಮನಸ್ಸು ನಿನ್ನನ್ನೇ ನಂಬಿಬಿಟ್ಟಿದೆ. ಇದೇಕೆ ಎಂಬುದು ನನಗೆ ತಿಳಿಯದು!” ೨೩. ಈಗ ನನಗೆ ಒದಗಿರುವ ಅವಹೇಳನವನ್ನು ಯಾರಲ್ಲಿ ದೂರಿಕೊಳ್ಳಲಿ? ಯಾರಲ್ಲಿ ಹೇಳಿಕೊಳ್ಳಲಿ? ಇದನ್ನು ಈಗ ನಿನಗೆ ಹೇಳಿ ಬಿಟ್ಟು ಬಳಿಕ ನೆಮ್ಮದಿಯಿಂದ ಪ್ರಾಣವನ್ನು ಬಿಡುತ್ತೇನೆ” ವ|| ಎಂದಳು. ಆಮೇಲೆ ಕಾದಂಬರೀದೇವಿಯು. ೨೪. “ನಿನಗೆ ನನ್ನ ಈ ಅವಸ್ಥೆಯನ್ನು ಏನೆಂದು ಹೇಳಲಿ? ನನ್ನ ಮನಸ್ಸು ಈ ತಪ್ಪನ್ನು ತಿಳಿದುಕೊಂಡುಬಿಟ್ಟಿತಲ್ಲ ಎಂದು ನನಗೇ ಬಹಳ ನಾಚಿಕೆಯಾಗಿದೆ. ಹೀಗಿರಲು ಇನ್ನೊಬ್ಬರಿಗೆ ತಿಳಿದರೆ ನಾಚಿಕೆಯಾಗುವುದಿಲ್ಲವೆ? ೨೫. ಅಹಂಕಾರದಿಂದ ಇದ್ದ ನನ್ನನ್ನು ಯುವರಾಜನು ನಿಷ್ಕಾರಣವಾಗಿ ಬಹಳವಾಗಿ ಅವಮಾನಗೊಳಿಸಿದ್ದಾನೆ. ಅದರಿಂದ ಮಿಗಿಲಾದ ಜನಾಪವಾದಕ್ಕೆ ಗುರಿಯಾಗಿಬಿಟ್ಟೆ. ೨೬. ಪತ್ರಲೇಖೆ, ತಾವರೆದಂಟಿನ ಎಳೆಯಂತೆ ಕೋಮಲವಾದ ಮನಸ್ಸುಳ್ಳ ಕನ್ನಿಕೆಯಾದ ನನ್ನನ್ನು ನೋಡಿ ಯುವರಾಜನು ಹೀಗೆ ಅವಮಾನಗೊಳಿಸಬಹುದೆ?
ಇನ್ನೆನ್ನನಿಂತು ನ್ಕಪನೆಸ
ಕಂ ನಿತ್ತಿರಿಸಲ್ಕೆ ಕುಡದು ಮಱುವುಟ್ಟನೊಳಂ
ನಿನ್ನೊಡನೆ ಕೂಟವೆನಗ
ಕ್ಕೆನ್ನೆಯ ತಪ್ಪಿಂಗೆ ಸತ್ತು ಶುದ್ಧೆಯೆನಪ್ಪೆಂ       ೨೭
ವ|| ಎಂದು ಚಿತ್ರರಥನಂದನೆ ನುಡಿದು ಮಾಣ್ಪುದುಮಾನತಿಭೀತೆಯೆನಾಗಿ ದೇವಿ ನಿನ್ನ ಯುವರಾಜಂ ನಿನ್ನ ಕುಸುಮಸುಕುಮಾರಮಪ್ಪ ಮನವನೇತೞಂ ನೋಯಿಸಿದನದಾವುದಪರಾಧಂ ಮಾಡಿದನಾನೆ ಮುನ್ನೆನ್ನ ಜೀವಮಂ ಬಿಡುವೆಂ ಬೆಸಸೆಂದು ಬಿನ್ನವಿಸುವುದುಮಾ ಕಾಂತೆಯಿಂತೆಂದಳ್
ಕನಸಿನೋಳಾವನಾಂ ಮದು ನಿದ್ರೆಗೆಯುತ್ತಿರೆ ಬಂದುವಂದು ಕೆ
ಮ್ಮನೆ ಕಿವಿಯೋಲೆಯಲ್ಲಿ ಕುರುಪಂ ಬರೆವಂ ಛಲದಿಂದ ಬೇಡವೇ
ಡೆನೆ ನಡೆನೋಡುವಂ ಭವನನಂದನದೊಳ್ ಸುೞಯುತ್ತಿರಲ್ಕೆ ಪಿಂ
ತನೆ ಮಯಿಕ್ಕಿ ಎಂದು ಕಡುಗೂರ್ತವೊಲೆನ್ನಯ ಬೆನ್ನನಪ್ಪುವಂ ೨೮
ಶ್ವಸಿತಾನೀಕಂಗಳಿಂದಂ ಕದಪಿನ ಬೆಮರಂ ನಾಡೆ ಕೂರ್ತಂದದಿಂದಾ
ರಿಸುವಂ ಕಸ್ತೂರಿಯಿಂದೆನ್ನಯ ಮೊಲೆಗೆಲದೊಳ್ ಪತ್ರಭಂಗಂಗಳಂ ಚಿ
ತ್ರಿಸುವಂ ಕಂಕೆಲ್ಲಿಯಂ ಲೀಲೆಯಿನೊದೆವೆಡೆಯೊಳ್ ಮಾಣದಾತ್ಮಾಂಗಮಂ ಸಂ
ದಿಸುವಂ ಪೇೞುವೆನೆಂತಾಂ ನಿಯಮಿಸಿದಪೆನಾ ಧೂರ್ತನಂ ಪತ್ರಲೇಖೇ             ೨೯
ವ|| ಎಂದು ಗಂಧರ್ವರಾಜನಂದನೆ ನುಡಿಯೆ ಕೇಳ್ದೀಕೆ ಮನುಜಮಕರಧ್ವಜಂಗಿಕ್ಕು ವಟ್ಟಳೆಂಬುದನಱದು ಸಕಲಭುವನಮಂ ಧವಳಿಸುವ ನಿನ್ನ ಸೌಭಾಗ್ಯಯಶಕ್ಕೆ ಸಂತಸಂಬಟ್ಟು ಮಲಯಾನಿಲನ ಸೋಂಕುಂ ಮಧುಮಾಸಕುಸುಮೃದ್ಧಿಯುಂ ಚಂದ್ರೋದಯಸೌಂದರ್ಯಮುಂ ಸಫಲಮಾದುದೆಂದು ಮನದೊಳ್ ಬಗೆದು ನಸುನಗುತ್ತಮಾ ಕಾಂತೆಯನಿಂತೆಂದೆಂ
ಮುನಿಯಲ್ಕಾಗದು ಯುವರಾ
ಜನ ದೋಷಮಿದಲ್ತು ಕಮಲಮುಖಿ ಕೇಳಿದು ಕಾ
ಮನ ದೋಷಮೆಂಬುದುಂ ಕಾ
ಮನೆಂಬನಾರೆಂದುಮಱಯೆನಿಂತಿರೆ ನೆಗೞ್ದಂ             ೩೦
ವ|| ಎಂದು ಮತ್ತಮಾ ಕಾಂತೆ ನೀನೆಂಬ ಕಾಮನ ರೂಪೆಂತುಟೆಂದು ಟೆಸಗೊಳ್ವುದು ಮನಂಗಂಗೆ ರೂಪೆಂಬುದೆಲ್ಲಿ ಬಂದುದು ಈತಂ ತನುವಿಲ್ಲದನಲನೆಂದು ಪೇೞ್ದು ಮತ್ತಮಿಂತೆಂದೆಂ
ಇದು ದೊಡ್ಡವರಿಗೆ ತಕ್ಕ ನಡವಳಿಕೆಯೆ? ಅಥವಾ ಸ್ನೇಹಕ್ಕೆ ತಕ್ಕ ಪ್ರತಿಫಲವೆ? ೨೭. ಹೀಗೆ ಯುವರಾಜನು ಮಾಡಿದ ಕೃತ್ಯವನ್ನು ಸಹಿಸಿಕೊಳ್ಳುವುದಕ್ಕೆ ನನಗೆ ಇನ್ನು ಸಾಧ್ಯವಿಲ್ಲ. ಮುಂದಿನ ಜನ್ಮದಲ್ಲಿ ನಾವಿಬ್ಬರೂ ಮತ್ತೆ ಸೇರೋಣ. ಈಗ ನಾನು ಮಾಡಿದ ತಪ್ಪಿಗಾಗಿ ಸತ್ತು ಪರಿಶುದ್ಧಳಾಗುತ್ತೇನೆ” ವ|| ಕಾದಂಬರಿಯು ಹೀಗೆ ಹೇಳಿ ಸುಮ್ಮನಾದಳು. ಆಗ ನಾನು ಬಹಳ ಭಯಪಟ್ಟು “ರಾಜಪುತ್ರಿ, ಯುವರಾಜನು ನಿನ್ನ ಹೂವಿನಂತೆ ಕೋಮಲವಾದ ಮನಸ್ಸನ್ನು ಹೇಗೆ ನೋಯಿಸಿದ್ದಾನೆ? ನಿನಗೆ ಅವನು ಯಾವ ತಪ್ಪನ್ನು ಕೋಮಲವಾದ ಮನಸ್ಸನ್ನು ಹೇಗೆ ನೋಯಿಸಿದ್ಧಾನೆ? ನಿನಗೆ ಅವನು ಯಾವ ತಪ್ಪನ್ನು ಮಾಡಿದ್ದಾನೆ? ತಿಳಿಸು. ಅದನ್ನು ಕೇಳಿ ನಿನಗಿಂತ ಮೊದಲು ನಾನೇ ಪ್ರಾಣವನ್ನು ಬಿಡುತ್ತೇನೆ” ಎಂದು ಅರಿಕೆ ಮಾಡಲಾಗಿ ಅವಳು ಹೀಗೆ ಹೇಳಿದಳು. ೨೮. “ನಾನು ಮೈಮರೆತು ನಿದ್ರೆ ಮಾಡುತ್ತಿರಲು ಕನಸಿನಲ್ಲಿ ಕಾಣಿಸಿಕೊಂಡು ಕಿವಿಯ ದಂತದ ಓಲೆಯ ಮೇಲೆ ಗುರುತನ್ನು ಬರೆಯುತ್ತಾನೆ. ನಾನು ಬೇಡ! ಬೇಡ! ಎಂದು ಹೇಳಿದರೂ ಕೇಳದೆ ನನ್ನನ್ನೇ ಹಟದಿಂದ ನಿಟ್ಟಿಸಿ ನೋಡುತ್ತಾನೆ. ನಾನು ಉದ್ಯಾನವನದಲ್ಲಿ ಓಡಾಡುತ್ತಿದ್ದರೆ ಹಿಂದುಗಡೆಯಿಂದ ನನಗೆ ಗೊತ್ತಾಗದಂತೆ ಬಂದು ಬಹಳ ಪ್ರೀತಿಯನ್ನು ತೋರಿಸುವವನಂತೆ ನನ್ನ ಬೆನ್ನನ್ನು ತಬ್ಬಿಕೊಳ್ಳುತ್ತಾನೆ. ೨೯. ನನ್ನ ಕೆನ್ನೆಯ ಮೇಲೆ ಮೂಡಿರುವ ಬೆವರನ್ನು ಬಹಳ ಪ್ರೀತಿಯನ್ನು ತೋರಿಸುವವನಂತೆ ಬಾಯಿಂದ ಊದುತ್ತಾ ಉಸಿರುಗಳಿಂದ ಆರಿಸುತ್ತಾನೆ. ನನ್ನ ಸ್ತನಗಳ ಎಡೆಯಲ್ಲಿ ಕಸ್ತೂರಿಯಿಂದ ಚಿತ್ರಗಳನ್ನು ಬರೆಯುತ್ತಾನೆ. ಕಸಿಮಾಡಲು ಅಶೋಕಮರವನ್ನು ನಾನು ಒದೆಯಲು ಹೋದರೆ, ತಾನೂ ಹೇಗೋ ಬಂದು ತನಗೇ ನನ್ನ ಕಾಲಿನ ಒದೆತ ಬೀಳುವಂತೆ ದೇಹವನ್ನು ಒಡ್ಡುತ್ತಾನೆ! ಪತ್ರಲೇಖೆ, ನೀನೇ ಹೇಳು. ನಾನೂ ಈ ಧೂರ್ತನನ್ನು ಹೇಗೆ ಹತೋಟಿಗೆ ತರಲಿ?” ವ|| ಹೀಗೆ ಗಂಧರ್ವರಾಜಕುಮಾರಿಯು ಹೇಳಲು ಅದನ್ನು ಕೇಳಿ ಇವಳು ಮನುಷ್ಯರೂಪಿನ ಮನ್ಮಥನಂತಿರುವ ನಿನ್ನಲ್ಲಿ ಮೋಹಿತಳಾಗಿದ್ದಾಳೆ –  ಎಂಬುದನ್ನು ತಿಳಿದು, ಜಗತ್ತನ್ನು ಬೆಳ್ಳಗೆ ಮಾಡುತ್ತಿರುವ ನಿನ್ನ ಸೌಂದರ್ಯದ ಕೀರ್ತಿಗೆ ಬಹಳ ಸಂತೋಷಪಟ್ಟು, ಮಲಯಮಾರುತವು ಬೀಸುವುದೂ, ವಸಂತಕಾಲದ ಪುಷ್ಪಸಂಪತ್ತೂ ಚಂದ್ರೋದಯದ ಸೌಂದರ್ಯವೂ ಇದೀಗ ಸಾರ್ಥಕವಾಯಿತೆಂದು ಮನಸ್ಸಿನಲ್ಲಿ ಆಲೋಚಿಸಿ ನಗುತ್ತಾ ಅವಳನ್ನು ಕುರಿತು ಹೀಗೆ ಹೇಳಿದೆನು. ೩೦. “ಕಮಲಮುಖಿ, ಕೇಳು, ಕೋಪಿಸಿಕೊಳ್ಳಬೇಡ, ಇದು ಯುವರಾಜನ ತಪ್ಪಲ್ಲ, ಇದು ಮನ್ಮಥನ ದೋಷ”ವೆಂದು ನಾನು ಹೇಳಿದೆನು. ಅದಕ್ಕೆ ಅವಳು “ಹೀಗೆಲ್ಲ ಮಾಡುವ ಕಾಮನಾರೆಂಬುದು ನನಗೆ ತಿಳಿಯದು” ವ|| ಎಂದವಳೆ ಮತ್ತೆ “ನೀನು ಹೇಳುವ ಮನ್ಮಥನ ಆಕಾರವು ಹೇಗಿದೆ?” ಎಂದು ಕೇಳಿದಳು. ಅದಕ್ಕೆ ನಾನು ಮನ್ಮಥನಿಗೆ ರೂಪವೆಲ್ಲಿ ಬಂತು?


31-46/

ಚಂದ್ರಾಪೀಡನ ಪುನರಾಗಮನ [31 to 46]
ಮದನೋಗ್ರಾಗ್ನಿ ಮನಕ್ಕೆ ಮಾೞ್ಪುದು ಮಹಾಸಂತಾಪಮಂ ಜ್ವಾಲೆಯಿ
ಲ್ಲದೆಯುಂ ಕಣ್ಮಲರ್ಗಳ್ಗೆ ಪೊಣ್ಮೆಸುವುದಂಭೋಧಾರೆಯಂ ಧೂಮವಿ
ಲ್ಲದೆಯುಂ ಮೆಯ್ಗೊಗೆಯಿಪ್ಪುದಗ್ಗಲಿಪ ಪಾಂಡುಚ್ಛಾಯೆಯಂ ಭಸ್ಮಮಿ
ಲ್ಲದೆಯುಂ ತಾನೆನಿಸಲ್ ವಿಚಿತ್ರಮಿದನಂತಿಂತುಂತೆನಲ್ ಬರ್ಕುಮೇ      ೩೧
ವ|| ಅಂತೆನಿಸಿದ ಮನಸಿಜನ ನನೆಯಂಬಿನ ಕೋಳ್ಗೆ ಪಕ್ಕಾಗಲೊಡನೆ
ಇನಿಯರ ಕೂಟಮಂ ನೆನೆಯುಂತಿರ್ಪೊಡೆ ಕಾಮಿನಿಯರ್ಗೆ ಪದ್ಮಗ
ರ್ಭನ ದಿನಮಂತದುಂ ಕಿಱದು ರೂಪನೆ ಚಿತ್ರಿಸಿ ನೋಡುತಿರ್ಪೆವಾ
ವನುದಿನವೆಂದೊಡೀ ನೆಲನುಮೆಯ್ದದದಲ್ಲದೆ ತದ್ಗುಣಪ್ರಶಂ
ಸನಮನೆ ಕೇಳ್ವೆನೆಂಬೊಡೆ ಸರಸ್ವತಿಯುಂ ಜಡೆಯಾಗಿ ತೋಱುವಳ್     ೩೨
ವ|| ಎಂದು ಬಿನ್ನವಿಸೆ ನೀನೆಂದುದೆಲ್ಲ ಮಾತಿನೊಳ್ ನೆಯುಂಟು ಮನುಜೇಂದ್ರನೊಳ್ ಮನೋಭವಂ ಪಕ್ಷಪಾತಮಂ ನೆಗೞ್ದೆನ್ನೊಳೆ ಕಾಯ್ಪಂ ತೋಱ ನಿತ್ತರಿಸಲಿತ್ತನಿಲ್ಲ ನಿಮ್ಮಡಿಯ ಹೃದಯದಿನತ್ಯನುರಕ್ತೆಯಾದೆನಗೆರಡಿಲ್ಲದೆ ಕೂಡಿರ್ಪೆಯೆಂಬುದನಿಂಟಾಗಱದೆನಿಲ್ಲಿಗು ಪಾಯಮಾವುದೆಂಬುದುಂ
ಇಲ್ಲಿಗೆ ಮನುಜಮನೋಜನೆ
ಬಲ್ಲನುಪಾಯಮನದರ್ಕೆ ನೀನೀಗಳ್ ತ
ಳ್ವಿಲ್ಲದೆ ಬೆಸಸೆನ್ನಂ ಭೂ
ವಲ್ಲಭನುಮನಿಂದೆ ತಂದಪೆಂ ಚಂದ್ರಮುಖೀ ೩೩
ವ|| ಎಂದು ಬಿನ್ನವಿಸೆ
ಮನುಜಮನೋಜ ನಿನ್ನ ಪೆಸರ್ಗೇೞಲೊಡಂ ಬೆಮರಿಂದೆ ಕಣ್ಣಲಾ
ಗೆನೆ ನೆನಾಂದು ಪತ್ತಿದ ನಿಜಾಂಶುಕಮಂ ಪುಳಕಂಗಳೆತ್ತೆ ಕಾ
ಮನ ಸರದಿಂದೆ ಲಜ್ಜೆ ಪರಿಯಲ್ ಪದವೆತ್ತನುರಾಗವಿಭ್ರಮಂ
ಜನಿಯಿಸಲಾಗಳಾಕುಲತೆಯಂ ತಳೆದೆನ್ನನೊಱಲ್ದು ನೋಡಿದಳ್            ೩೪
ವ|| ಅನಂತರಮೆನ್ನನಿಂತೆಂದಳ್ ನೀನೆನಗೆರಡಿಲ್ಲದೆ ಕೂಡಿರ್ಪೆಯೆಂಬುದನಿಂಬಾಗಱದೆ ನಾದೊಡಮ ಕಠೋರಶಿರೀಷಪುಪ್ಪಸು ಕುಮಾರ ಪ್ರಕೃತಿಯಪ್ಪ ನಾರೀಜನಕೆ ಪ್ರಾಗಲ್ಭ ಂ ದೊರೆಕೊಳ್ವುದಲ್ಲೆನೆ ವಿಶೇಷದಿಂ ಬಾಲಭಾವಮನಪ್ಪುಕೆಯ್ದ ಕುಮಾರೀಜನಕ್ಕೆ ಮುನ್ನಮೆ ದೊರೆಕೊಳದು ತಾನೆ ಪೇೞ್ದಟ್ಟುವುದುಂ ಸಾಹಸಮದೆಂತೆನೆ
ಇವನು ಆಕಾರವಿಲ್ಲದ ಬೆಂಕಿ!’ ಎಂದು ಹೇಳಿ ಮತ್ತೆ ಹೀಗೆಂದೆನು. ೩೧. “ಈ ಮನ್ಮಥನೆಂಬ ತೀಕ್ಷ ವಾದ ಬೆಂಕಿಯು ಜ್ವಾಲೆಯಿಲ್ಲದಿದ್ದರೂ ಮಹಾಸಂತಾಪ ವನ್ನುಂಟುಮಾಡುತ್ತದೆ! ಹೊಗೆಯಿಲ್ಲದಿದ್ದರೂ ಕಣ್ಣಿನಲ್ಲಿ ನೀರು ಸುರಿಯುವಂತೆ ಮಾಡುತ್ತದೆ! ಬೂದಿಯಿಲ್ಲದಿದ್ದರೂ ಶರೀರಕ್ಕೆ ಅತ್ಯಕವಾದ ಬಿಳುಪನ್ನುಂಟುಮಾಡುತ್ತದೆ! ಹೀಗೆ ಆಶ್ಚರ್ಯಕರವಾದ ಇದನ್ನು ಹೀಗೆಂದು ವರ್ಣಿಸುವುದಕ್ಕೆ ಸಾಧ್ಯವೇ ಇಲ್ಲ. ವ|| ಹೀಗಿರುವ ಮದನನ ಹೂವಿನ ಬಾಣದ ಹೊಡೆತಕ್ಕೆ ಪಾತ್ರರಾದ ಕೂಡಲೆ, ೩೨. ಕಾಮಿನಿಯರಿಗೆ ನಲ್ಲರ ಸಮಾಗಮವನ್ನು ನೆನೆಯುತ್ತಿದ್ದರೆ ಬ್ರಹ್ಮನ ದಿನಮಾನವೂ ಕಮ್ಮಿಯಾದಂತೆ ಆಗುತ್ತವೆ. ಪ್ರತಿದಿನವೂ ಅವನ ರೂಪನ್ನು ಚಿತ್ರದಲ್ಲಿ ಬರೆದು ನೋಡಬೇಕೆಂದರೆ ಬರೆಯಲು ಈ ಭೂಮಿಯು ಸಾಕಾಗುವುದಿಲ್ಲ. ಅಲ್ಲದೆ ಅವನ ಗುಮಪ್ರಶಂಸೆಯನ್ನು ಕೇಳೋಣವೆಂದರೆ, ಈ ವಿಷಯದಲ್ಲಿ ಸರಸ್ವತಿಯೂ ವರ್ಣಿಸಲಾರದೆ ಮೂಕಳಾಗುತ್ತಾಳೆ” ವ|| ಎಂದು ಅರಿಕೆ ಮಾಡಿದೆನು. ಅವಳು “ನೀನು ಹೇಳುವುದೆಲ್ಲ ಆ ಮನ್ಮಥನಲ್ಲಿ ಸಂಪೂರ್ಣವಾಗಿ ಉಂಟು. ಅವನು ಚಂದ್ರಾಪೀಡನಲ್ಲಿ ಪಕ್ಷಪಾತವನ್ನು ಮಾಡಿ ನನ್ನಲ್ಲಿ ಮಾತ್ರ ಬಹಳ ಕಾರ್ಯವನ್ನು ತೋರಿಸಿದ್ದಾನೆ! ಅದನ್ನು ಸಹಿಸಿಕೊಳ್ಳಲು ಆಗುವುದಿಲ್ಲ. ನಾನು ನಿನ್ನಲ್ಲಿ ಬಹಳ ಪ್ರೀತಿಯನ್ನಿಟ್ಟಿದ್ದೇನೆ. ನೀನು ನನ್ನ ಮನಸ್ಸಿನಲ್ಲಿ ಪರಸ್ಪರ ಭೇದವಿಲ್ಲದಂತೆ ಸೇರಿಕೊಂಡಿರುವೆ. ಇದನ್ನು ನಾನು ಚೆನ್ನಾಗಿ ತಿಳಿದುಕೊಂಡಿದ್ದೇನೆ. ಪ್ರಕೃತ ಈ ವಿಷಯದಲ್ಲಿ ಸರಿಯಾದ ಉಪಾಯವಾವುದು?” ಎಂದು ಕೇಳಿದಳು. ೩೩. “ಚಂದ್ರಮುಖಿ, ಇದಕ್ಕೆ ಉಪಾಯವು ಮನ್ಮಥಾಕಾರನಾದ ಚಂದ್ರಾಪೀಡನಿಗೆ ಗೊತ್ತು. ಆದ್ದರಿಂದ ಈಗ ನೀನು ನನಗೆ ಕೂಡಲೆ ಅಪ್ಪಣೆಕೊಡು. ಈಗಲೆ ಹೋಗಿ ಯುವರಾಜನನ್ನು ಕರೆತರುತ್ತೇನೆ. ವ|| ಎಂದು ನಾನು ಅರಿಕೆ ಮಾಡಿದೆನು. ೩೪. ಎಲೈ ಮನುಷ್ಯರೂಪಿನ ಕಾಮನೆ, ನಿನ್ನ ಹೆಸರನ್ನು ಕೇಳಿದ ಕೂಡಲೆ ಕ್ಷಣಮಾತ್ರದಲ್ಲಿ ಅವಳ ಶರೀರವೆಲ್ಲ ಬೆವರಿನಿಂದ ಬಹಳವಾಗಿ ನೆಂದು ಸೀರೆಯು ಅಂಟಿಕೊಳ್ಳಲು, ಎದ್ದ ರೋಮಾಂಚಗಳು ಅದನ್ನು ಮೇಲಕ್ಕೆ ಎತ್ತುವಂತೆ ಕಾಣುತ್ತಿತ್ತು. ಮನ್ವಥನ ಬಾಣದಿಂದ ನಾಚಿಕೆಯು ಓಡಿಹೋಗಲು, ಅವಕಾಶವನ್ನು ಪಡೆದು ಪ್ರೀತಿಯ ವಿಲಾಸಗಳು ಉಂಟಾದವು. ಮನಸ್ಸು ಚಂಚಲತೆಯನ್ನು ಪಡೆಯಿತು. ಹಾಗೆಯೆ ಅವಳು ನನ್ನನ್ನು ಪ್ರೀತಿಯಿಂದ ನೋಡಿದಳು”. ವ|| ಬಳಿಕ
ಪದದೆನ್ನಂ ಕಾಮನಿತ್ತಂ ತನಗೆನಲದು ಪೊರ್ದಲ್ ನೆವಂ ಕೂರ್ಪೆ ನಾನೆಂ
ಬುದು ವೇಶ್ಯಾಲಾಪವಾಂ ತನ್ನಯ ವಿರಹದೆ ಸತ್ತಪ್ಪೆನೆಂಬುದು ದೃಷ್ಟ
ಕ್ಕದಸತ್ಯಂ ಬರ್ಪೆ ನಾನೆಂಬುದು ಚಪಲತೆ ತಾಂ ಬರ್ಪುದೆಂದಂದು ಸೌಭಾ
ಗ್ಯದ ಗರ್ವಂ ಮೇಲೆ ಬಿೞ್ದೂನೆಳಸಿದಪೆನೆನಲ್ ಬಂಧಕೀಧಾಷ್ಟ ಮಲ್ತೇ      ೩೫
ವ|| ಅದೞನೊಂದುಮಂ ಪೇೞ್ದಟ್ಟಲಱಯೆನಿತ್ತ ಚಿತ್ರಜನುಂ ನಿತ್ತರಿಸಲಿತ್ತಪ ನಿಲ್ಲೆಂತಾನುಮಖಿಲ ಜನಾವಿಭಾವ್ಯನಾಗಿ ಸಿದ್ಧನಂತೆನಗೆಡೆವಿಡದೆ ರೂಪುದೋೞಸುವ ಸಂಕಲ್ಪಮಯನಪ್ಪ ಯುವರಾಜನೆ ಮದೀಯ ವಿರಹಮರಣಭಯಹರಣನಪ್ಪುದಕ್ಕೆ ಕಾರಣನೆಂದು ಕಾದಂಬರಿ ನುಡಿದುಸಿರದಿರ್ಪುದುಂ
ಬರಪಾರದೆ ದೂದವಿಯರ
ಹರಿಸದೆ ಮೞೆ ಮಂಜು ಕಾಳಗತ್ತಲೆಯೆಂದೋ
ಸರಿಸದೆ ಮನವೊಲ್ದಾಗಳ್
ನೆರೆಯಲ್ ದೊರೆಕೊಳ್ವ ರತಮೆ ಸಂಕಲ್ಪರತಂ           ೩೬
ವ|| ಎಂದು
ಒಸೆದಪ್ಪಲ್ ತಾನದಿಲ್ಲಂ ಕುಚಯುಗಳ ತಿರೋಧಾನಜಾತಶ್ರಮಂ ಚುಂ
ಬಿಸುವಾಗಳ್ ಶಬ್ದಮಿಲ್ಲ ವ್ರಣನಖಮುಖದಂತಕ್ಷತಂ ನಾಣ್ಗೆ ಪಕ್ಕಾ
ಗಿಸದೆಂತುಂ ಕುಂತಳೋತ್ಕರ್ಷಣಮಳಕೆಗಳು ಸೂಸದೆಂಬೊಂದು ಸಂಕ
ಲ್ಪ ಸಮಾಯೋಗಂ ವಿಯೋಗಾಕುಲಕುಲಲಲನಾಜೀವನಾಧಾರಮಲ್ತೇ ೩೭
ವ|| ಇಂತೆನ್ನೊಳ್ ಬಗೆಯುತ್ತಿರ್ಪನ್ನೆಗಂ ದಿವಸಾವಸಾನಸಮಯದೊಳನುರಕ್ತಯಾದ ಕಾದಂಬರೀದೇವಿಯ ಹೃದಯಮೆ ಪೋದಪುದೆಂಬಂತೆ ರವಿಬಂಬಮಪರಾಂಬುವಿಲಂಬಿಯಾಗೆ
ಅವಳು ನನ್ನನ್ನು ಕುರಿತು ಹೀಗೆ ಹೇಳಿದಳು. “ಪತ್ರಲೇಖೆ, ನೀನು ನನ್ನಲ್ಲಿ ಏಕದೇಹದಂತೆ ಕೂಡಿಕೊಂಡು ಪ್ರೀತಿಯಿಟ್ಟಿರುವುದನ್ನು ಚೆನ್ನಾಗಿ ತಿಳಿದುಕೊಂಡಿದ್ದೇನೆ. ಆದರೂ ಮೃದುವಾದ ಬಾಗೆಹೂವಿನಂತೆ ಕೋಮಲವಾದ ಸ್ವಭಾವವುಳ್ಳ ಹೆಂಗಸರಿಗೆ ಸಾಮಾನ್ಯವಾಗಿ ತಾನಾಗಿಯೇ ಹೇಳಿಕಳುಹಿಸುವಷ್ಟು ದಿಟ್ಟತನವಿರುವುದಿಲ್ಲ. ಹೀಗಿರಲು ವಿಶೇಷವಾಗಿ ಇನ್ನೂ ಎಳೆತನದಲ್ಲೆ ಇರುವ ಕನ್ನಿಕೆಯರಿಗಂತೂ ಮೊದಲೇ ಇರುವುದಿಲ್ಲ. ಅಲ್ಲದೆ ತಾನೇ ಹೇಳಿ ಕಳುಹಿಸುವುದು ಸಾಹಸವೇ ಸರಿ. ಹೇಗೆಂದರೆ ೩೫. ‘ಮನ್ಮಥನು ನ್ನನ್ನನ್ನು ನಿನಗೆ ಪ್ರೀತಿಯಿಂದ ಒಪ್ಪಿಸಿದ್ದಾನೆ’ ಇದು ಹೇಳಿ ಕಳುಹಿಸೋಣವೆಂದರೆ, ಅವನನ್ನು ಸೇರಿಕೊಳ್ಳಲು ನೆವ ಹೇಳಿದಳೆಂಬ ಭಾವನೆಯುಂಟಾಗುತ್ತದೆ. ‘ನಾನು ನಿನ್ನನ್ನು ಪ್ರೀತಿಸುತ್ತೇನೆ’ ಎಂದರೆ ಅದು ಸೂಳೆ ಹೇಳುವ ಮಾತಾಗುತ್ತದೆ. ‘ನಾನು ನಿನ್ನಯ ವಿರಹವ್ಯಥೆಯಿಂದ ಸಾಯುವೆನೆ’ಂದರೆ ಅದು ಕಣ್ಣೆದುರಿಗೇ ಬದುಕಿರುವುದರಿಂದ ಸುಳ್ಳು ಹೇಳಿದಂತಾಗುತ್ತದೆ. ‘ನಾನು ನೀನು ಇರುವ ಕಡೆಗೇ ಬಂದುಬಿಡುತ್ತೇನೆ’ ಎಂದರೆ ನನ್ನ ಚಾಪಲ್ಯವನ್ನು ತೋರಿಸಿಕೊಂಡಂತಾಗುತ್ತದೆ. “ನೀನೇ ನನ್ನಲ್ಲಿಗೆ ಬರಬೇಕೆಂದು’ ಹೇಳಿದರೆ ಅವನು ನನ್ನ ಕೈವಶದಲ್ಲಿರುವನೆಂಬ ಜಂಭವನ್ನು ತೋರಿಸಿಕೊಂಡಂತಾಗುತ್ತದೆ! ‘ನಾನೇ ನಿನ್ನನ್ನು ಬಯಸಿದ್ದೇನೆ’ ಎಂದರೆ ಅದು ಜಾರೆಯರ ದಿಟ್ಟತನದ ಮಾತಾಗುತ್ತದೆ. ವ|| ಆದ್ದರಿಂದ ನನಗೆ ಏನು ಹೇಳಿಕಳುಹಿಸುವುದಕ್ಕೂ ತಿಳಿಯುವುದಿಲ್ಲ. ಈ ಕಡೆ ಮನ್ಮಥನು ನನ್ನನ್ನು ಸಹಿಸಿಕೊಂಡಿರಲು ಬಿಡುವುದಿಲ್ಲ. ಹೇಗೋ ಯಾರ ಕಣ್ಣಿಗೂ ಕಾಣದಂತೆ ಯೋಗಿಯ ಹಾಗೆ ಏಕಪ್ರಕಾರವಾಗಿ ರೂಪವನ್ನು ತೋರಿಸುತ್ತಿರುವ ಭಾವನಾಮಯನಾದ ಯುವರಾಜನೇ ನನಗೆ ವಿರಹದಿಂದ ಉಂಟಾಗಿರುವ ಮರಣಭೀತಿಯನ್ನು ಪರಿಹರಿಸುವುದಕ್ಕೆ ಕಾರಣನಾಗಿದ್ದಾನೆ” ಎಂದು ಹೇಳಿ ಕಾದಂಬರಿ ಮಾತು ನಿಲ್ಲಿಸಿದಳು. ೩೬. ಆಗ ನಾನು “ವಿರಹಪೀಡಿತರಾದಕಾಮಿನಿಯರು ಕಾಂತನನ್ನು ಮನಸ್ಸಿನಲ್ಲೇ ಪ್ರೀತಿಸಿ ಮನಸ್ಸಿನಲ್ಲೇ ಬೆರೆತರೆ ಉಂಟಾಗುವ ಸಂಭೋಗವೆ ಸಂಕಲ್ಪಸಂಭೋಗ. ಅದರಲ್ಲಿ ನಾಯಕನ ಆಗಮನವನ್ನು ನಿರೀಕ್ಷಿಸಬೇಕಾದ್ದಿಲ್ಲ. ದೂತಿಯರನ್ನು ಕಳುಹಿಸಬೇಕಾಗಿಲ್ಲ, ಮಳೆ, ಮಂಜು, ಕಗ್ಗತ್ತಲೆ ಎಂಬುದಾಗಿ ಹಿಂಜರಿಯಬೇಕಾದ್ದಿಲ್ಲ. ವ|| ಎಂದು ೩೭. ಸಂಕಲ್ಪಸುರತದಲ್ಲಿ ಪ್ರೀತಿಯಿಂದ ತಬ್ಬಿಕೊಳ್ಳುವಾಗ ಮಧ್ಯೆ ಎರಡು ಕುಚಗಳು ಅಡ್ಡಬಂದು ಶ್ರಮವನ್ನುಂಟುಮಾಡುವುದಿಲ್ಲ. ಚುಂಬಿಸುವಾಗ ಶಬ್ದವುಂಟಾಗುವುದಿಲ್ಲ. ಮತ್ತು ನಖಕ್ಷತ ದಂತಕ್ಷತಗಳುಂಟಾಗಿ ನಾಚಿಕೆಯನ್ನುಂಟು ಮಾಡುವುದಿಲ್ಲ. ಕೂದಲುಗಳನ್ನು ಎಳೆಯುವ ಪ್ರಸಂಗವಿಲ್ಲದ್ದರಿಂದ ಮುಂಗುರುಳು ಚದರುವುದಿಲ್ಲ. ಇಂತಹ ಸಂಕಲ್ಪಸಮಾಗಮವು ವಿರಹಪೀಡಿತರಾದ ಕುಲಸ್ತ್ರೀಯರಿಗೆ ಜೀವನಾಧಾರವಾಗಿದೆ” ಎಂದುಕೊಂಡೆನು. ವ|| ಹೀಗೆ ನಾನು ಮನಸ್ಸಿನಲ್ಲೇ ಆಲೋಚಿಸುತ್ತಿರುವಾಗ ಸಾಯಂಕಾಲವಾಯಿತು. ಅನುರಕ್ತಳಾದ ಕಾದಂಬರಿಯ
ತರುಣಿಯ ವಿಯೋಗತಾಪ
ಕ್ಕೆ ರಜನಿಯಂ ಕೆಳದಿಯಂತೆ ತಳಿರ್ವಾಸಂ ಬಿ
ತ್ತರಿಸುತ್ತಮಿರ್ದಳೆಂಬಂ
ತಿರೆ ಬಿತ್ತರಿಸಿತ್ತು ಸಾಂದ್ರ ಸಂಧ್ಯಾರಾಗಂ      ೩೮
ವ|| ಅಂತಾ ಸಮಯದೊಳ್ ಗಂಧರ್ವರಾಜನಂದನೆ ಸುರಭಿಗಂಧೋದ್ಗಾರಿಗಳಪ್ಪ ದೀವಿಗೆಗಳಂ ಪಿಡಿದು ದೀಪಧಾರಿಣಿಯರ್ವಂದು ನಿಜನಿಯೋಗಾಶೂನ್ಯಾರ್ಥಮಾಗಿ ಗೆಂಟಱಳೆ ಬಳಸಲವಂ ಸೈರಿಸದೆ ನಿವಾರಿಸುತ್ತಮಿರ್ದು
ಒದವಿದ ತನುರುಚಿಯೊಳ್ ಪೊಳೆ
ಯೆ ದೀಪಿಕಾಪ್ರಕರಮತನುಶರಸಂತತಿಯಿಂ
ಪುದಿದವೊಲಿರ್ದಳ್ ಮುಗುಳೇ
ಱದ ಚಂಪಕಲತೆವೊಲಿರ್ದಳಂತಾ ಕ್ಷಣದೊಳ್            ೩೯
ವ|| ಅಂತು ಕಿಱದುಬೇಗಮಿರ್ದು ಪೊಱಗಿರ್ದೆಮ್ಮಂ ಕಾದಂಬರಿ ಬೆಸಗೊಳ್ವುದು ಮಾವಿರ್ದಪೆವೆಂಬಂತೆ ಕಲಹಂಸಕಲಾಲಾಪ ಮೃದುರವಂಗಳಪ್ಪ ನೂಪುರರವಂಗಳುಣ್ಮೆ ಬೆಸನಂ ಪಾಱುತ್ತಿರ್ದ ಪರಿಜನಂಗಳು ನೋಡಿ ತರಳಿಕೆಯ ಕೆಯ್ಯ ತಂಬುಲಮಂ ತಳೆದುಕೊಂಡೆನಗೆ ಪಿರಿದನುಗ್ರ ಹದಿನಿತ್ತು ಕೇಯೂರಕ ನೀಂ ಪತ್ರಲೇಖೆಯ ನೊಡಗೊಂಡು ಪೋಗಿ ಕಟಕಮಂ ಪುಗಿಸೆಂದು ತನ್ನ ತೊಟ್ಟ ತೊಡಿಗೆಗಳೆಲ್ಲಮನೆನಗಂಗಚಿತ್ರಮನಿತ್ತೆಂತಾನುಂ ಬೀೞ್ಕೊಳಿಸಿ ಕಳಿಪಿ ತ್ವದೀಯಪ್ರೇಮಪ್ರಸಾರಿತದೃಷ್ಟಿಗಳಿನೆನ್ನಂ ಕಿಱದಂತರಮಂ ಕಳುಪುತ್ತಂ ಬರೆ ಕೇಯೂರಕಂಬೆರಸು ಮೇಘನಾದನಲ್ಲಿಗೆವಂದಾಗಳಾತಂ ದೇವರ್ ಬೆಸಸಿದಂದದೊಳೆ ಕೇಯೂರಕಂಗೆ ಪೇೞ್ವುದುಮದೆಲ್ಲಮಂ ಕೇಳ್ದಾತಂ ಹೇಮಕೂಟಕ್ಕೆ ಪೋದನಾನುಂ
ಮೇಘನಾದನೊಡನಿತ್ತಂ ಬಂದೆನಲ್ಲದೆಯುಂ
ನಿನ್ನಯ ವಿರಹೋದ್ರೇಕದಿ
ನಿನ್ನುಂ ತಳಿರ್ವಸೆಯ ಮೇಲೆಪೊರಳುತ್ತಿರ್ದಾ
ಕನ್ನೆಯ ರೂಪೆನ್ನಿದಿರೊಳ್
ಸನ್ನಿದಮಾದಂತೆ ತೋಱುತಿರ್ದಪುದೀಗಳ್   ೪೦
ವ|| ಮತ್ತಮಾ ಚಿತ್ರರಥನಂದನೆಯ ಮದನಾನಲಂ ದಿನಕರೋದಯಂ ಮೊದಲ್ಗೊಂಡು ಸೂರ್ಯಕಾಂತೋ ಪಲಾನಲನಂತೆ ಗಾಳಿಯಿಲ್ಲದುರಿಯುತಂ ಪರಿಜನಂಗಳ ಕೆಯ್ಯ ಕೆಂದಳಿರ ಸಂದಣಿಯೊಳಂ ನಾಂದ ಬೀಸುವ ಬಿಜ್ಜಣಿಗೆಗಳ ತೋರ ಸೀರ್ಪನಿಯ ಸರಿಯೊಳಂ ನಂದನಹರಿಚಂದನಚ್ಛಟಾಚ್ಛುರಣದೊಳಮೆಡವಱಯದೆ ಪುಡಿಗುಟ್ಟಿದ ಮುತ್ತಿನ ಮಳಲ್ಗೆದಱದ ಮಣಿಕುಟ್ಟಮದೊಳಂ ಮಾಣದುತ್ಕೀಲಿತ
ಹೃದಯವೇ ಹೋಗುತ್ತಿರುವಂತೆ ಸೂರ್ಯಬಿಂಬವು ಪಶ್ಚಿಮಸಮುದ್ರಕ್ಕೆ ಜೋತು ಬೀಳಲಾರಂಭಿಸಿತು. ೩೮. ರಾತ್ರಿಯು ತಾನೂ ಒಬ್ಬಳು ಗೆಳತಿಯಾಗಿ ಕಾದಂಬರಿಯ ವಿರಹತಾಪ ಪರಿಹಾರಕ್ಕಾಗಿ ಚಿಗುರಿನ ಹಾಸಿಗೆಯನ್ನು ಹಾಸುತ್ತಿರುವಳೋ ಎಂಬಂತೆ ದಟ್ಟವಾದ ಸಂಜೆಗೆಂಪು ವ್ಯಾಪಿಸಿತು. ವ|| ಆ ವೇಳೆಯಲ್ಲಿ ಸುವಾಸನೆಯನ್ನು ಬೀರುತ್ತಿರುವ ದೀವಟಿಗೆಗಳನ್ನು ಹಿಡಿದುಕೊಂಡು. ದೀವಟಿಗೆಯವರು ಬಂಧು ತಮ್ಮ ಊಳಿಗವನ್ನು ಮಾಡುವುದಕ್ಕಾಗಿ ಹತ್ತಿರದಲ್ಲೇ ಸುತ್ತುವರಿಯಲು ಕಾದಂಬರಿಯು ಅವುಗಳನ್ನು ತಾಳಲಾರದೆ ತಡೆಯುತ್ತಿದ್ದಳು. ೩೯. ಆಗ ಅವಳ ಕಾಂತಿಮಯವಾದ ಶರೀರದಲ್ಲಿ ದೀಪಗಳು ಪ್ರತಿಬಿಂಬಿಸಿರಲು, ಮನ್ಮಥನ ಬಾಣಗಳು ದೇಹದಲ್ಲೆಲ್ಲಾ ನಾಟಿಕೊಂಡಿರುವಂತೆ ಕಾಣುತ್ತಿತ್ತು. ಆಗ ಅವಳು ಮೊಗ್ಗುಗಳಿಂದ ಭರಿತವಾದ ಸಂಪಿಗೆಗಿಡದಂತೆ ಕಾಣುತ್ತಿದ್ದಳು. ವ|| ಹಾಗೆ ಸ್ವಲ್ಪಕಾಲವಿದ್ದು ಹೊರಗಿದ್ದವರನ್ನು ಕರೆದಾಗ “ನಾವು ಇಲ್ಲೇ ಇದ್ದೇವಮ್ಮ” ಎಂದು ಹೇಳುವಂತೆ ಕಲಹಂಸಗಳ ಇಂಪಾದ ಧ್ವನಿಯಂತೆ ಮಧುರವಾದ ಕಾಲ್ಗಡಗಗಳ ಧ್ವನಿಗಳು ಹೊಮ್ಮುತ್ತಿರಲು, ಅವಳ ಅಪ್ಪಣೆಯನ್ನೇ ನಿರೀಕ್ಷಿಸುತ್ತಿರುವ ಪರಿಜನರನ್ನು ನೋಡಿ ತರಳಿಕೆಯ ಕೈಯಲ್ಲಿದ್ದ ತಾಂಬೂಲವನ್ನು ತೆಗೆದುಕೊಂಡು ನನಗೆ ಬಹಳ ಅನುಗ್ರಹದಿಂದ ಕೊಟ್ಟಳು. ಬಳಿಕ ಕೇಯೂರಕನನ್ನೂ ಕರೆದು “ಕೇಯೂರಕ ನೀನು ಪತ್ರಲೇಖೆಯನ್ನು ಕರೆದುಕೊಂಡು ಹೋಗಿ ಯುವರಾಜನ ಶಿಬಿರಕ್ಕೆ ಮುಟ್ಟಿಸಿ ಬಾ” ಎಂದು ಅಪ್ಪಣೆ ಮಾಡಿದಳು. ನನಗೆ ತಾನು ಧರಿಸಿದ್ದ ಒಡವೆಗಳನ್ನು ಉಡುಗೊರೆಯನ್ನಾಗಿ ಕೊಟ್ಟು, ನಿನ್ನ ಮೇಲಿನ ಪ್ರೀತಿಯಿಂದ ಅಗಲವಾದ ಕಣ್ಣುಗಳಿಂದ ನನ್ನನ್ನೇ ನೋಡುತ್ತಾ ಇಷ್ಟವಿಲ್ಲದಿದ್ದರೂ ಬಹಳ ಕಷ್ಟದಿಂದ ಪ್ರಯಾಣ ಮಾಡಿಸಿದಳು. ನಾನು ಕೇಯೂರಕನೊಂದಿಗೆ ಪ್ರಯಾಣ ಮಾಡುತ್ತಾ ಮೇಘನಾದನಿದ್ದಲ್ಲಿಗೆ ಬಂದೆನು. ಮೇಘನಾದನು ತಾವು ಹೇಳಿದುದನೆಲ್ಲ ಅವನಿಗೆ ತಿಳಿಸಿದನು. ಕೇಯೂರಕನು ಅದನ್ನೆಲ್ಲ ಕೇಳಿಕೊಂಡು ಹೇಮಕೂಟಕ್ಕೆ ಹೋದನು. ನಾನು ಮೇಘನಾದನ ಜೊತೆಯಲ್ಲಿ ಈ ಕಡೆ ಬಂದೆನು. ಅಲ್ಲದೆ. ೪೦. ನಿನ್ನ ವಿರಹವ್ಯಥೆಯಿಂದ ಚಿಗುರಿನ ಹಾಸಿಗೆಯ ಮೇಲೆ ಹೊರಳಾಡುತ್ತಿರುವ ಆ ಕಾದಂಬರಿಯ ಆಕಾರವು ಈಗಲೂ ನನ್ನ ಎದುರಿಗೆ ಕಣ್ಣಿಗೆ ಕಟ್ಟಿದಂತೆ ತೋರುತ್ತದೆ. ವ|| ಮತ್ತು ಆ ಕಾದಂಬರಿಯ ವಿರಹಾಗ್ನಿಯು ಸೂರ್ಯೋದಯದಿಂದ ಪ್ರಾರಂಭವಾಗಿ ಸೂರ್ಯಕಾಂತಶಿಲೆಯ ಬೆಂಕಿಯಂತೆ ಗಾಳಿಯಿಲ್ಲದೆ ಉರಿಯುತ್ತಿರುತ್ತದೆ. ಪರಿಜನರ ಕೈಯಲ್ಲಿರುವ ಕೆಂದಳಿರುಗಳಿಂದಲೂ,
ದಂತಮಯ ಕಲಹಂಸಪಂಕ್ತಿ ಮುಕ್ತಾಂಬುಧಾರೆಗಳಪ್ಪ ಧಾರಾಗೃಹಂಗಳಿನುಪಶಮಿಸದಂತೆಂತು ವಿಚಲಿತ ಜಲಯಂತ್ರವಿನಿರ್ಗಳಿತಂಗಳಪ್ಪ ಶಿಶಿರಶೀಕರನಿಕರ ತಾರಕಿತ ವಾರಿಧಾರೆಗಳಿಂ ತಳ್ಪೊಯ್ವುದಂತಂತೆ ಸಿಡಿಲ ಕಿಚ್ಚಿನವೊಲಗ್ಗಳಮುರಿವುದಂತುಮಲ್ಲದೆಯುಂ
ಅಳುರುತ್ತಮಿರ್ಪ ಮದನಾ
ನಳನಿಂದೆಂತೆಂತು ಬೇವುದನಿತಂತತಿನಿ
ರ್ಮಳಮಪ್ಪುದು ಲಾವಣ್ಯಂ
ನಳಿನಾನನೆಗಗ್ನಿಶೌಚವಸ್ತ್ರದ ತೆಱದಿಂ          ೪೧
ವ|| ಅಂತುಮಲ್ಲದೆಯುಂ
ಮೆಲ್ಲಿದುವಪ್ಪ ವಾರಿಕಣಜಾಲದೆ ಮೌಕ್ತಿಕಜಾಲಮಪ್ಪವೊಲ್
ಮೆಲ್ಲೆರ್ದೆಯುಂ ವಿಯೋಗಿಜನಕಂತದು ಕಲ್ಲೆರ್ದೆಯಪ್ಪುದಲ್ತೆ ಅಂ
ತಲ್ಲದೊಡಾವಗಂ ಕರಗದಿರ್ಪರೆ ಪೆರ್ಚಿದ ತಾಪದಿಂದೆ ಮೇಣ್
ನಲ್ಲರ ಕೂಡುವಾಸೆಯೆ ಬರ್ದುಂಕುವುದರ್ಕೆ ನಿಮಿತ್ತಮಾಗದೇ    ೪೨
ವ|| ಅಂತಾ ಕಾಂತೆಗಾದ ಸಂತಾಪಮಂ ಕನಸಿನೊಳಾದೊಡಂ ಬರ್ದುಂಕುವುದರ್ಕರಿದೆಂಬುದಂ ನೀಂ ಕಂಡುದಿಲ್ಲ ನಿನಗದೇನೆಂದು ಪೇೞ್ದೆನಾವುದುಪಾಯದಿಂ ಪ್ರತ್ಯಕ್ಷಂ ಮಾಡಿ ತೋಱುವೆಂ ಪ್ರಚಂಡಕಿರಣಾತಪಸಹಸ್ರಂಗಳುಮಂ ಸೈರಿಸುವ ಸರಸಿಜಂಗಳುಮಾಕೆಯ ಮೆಯ್ ಸೋಂಕಿತನಿತಳೆ ಕಱಂಗಿ ಕರಿಯಪ್ಪುವದುಕಾರಣದಿನಕಾರಣದಾರುಣನಪ್ಪ ಮನ್ಮಥನಿನೆಡೆವಿಡದೆ ಬೇವಸಂಬಡುತಿರ್ದಳ ದಲ್ಲದೆಯುಂ
ತರುಣಿಗೆ ದೇವ ನಿಜಾನು
ಸ್ಮರಣದೆ ಮಂದೈಸಿ ಮೆಯ್ಯೊಳುಣ್ಮಿದ ಪುಳಕಾಂ
ಕುರನಿಕರಂ ಕುಸುಮಾಯುಧ
ಶರಪಾತಕ್ಕಗಿದು ತೊಟ್ಟ ಕವಚಮಿದೆನಿಕುಂ   ೪೩
ಚಕಿತಮೃಗೀವಿಲೋಚನೆಯ ಸುಯ್ಯೆಲರಿಂದೆ ತೆರಳ್ದು ಪಾಱುವಂ
ಶುಕಮನದೊರ್ಮೆಯಾ ಪುಳಕಿತೋದ್ಘಕುಚದ್ವಯದೊಳ್ ತಗುಳ್ಬುತಂ
ಪ್ರಕಟಿಸಿದಂತೆ ತೋಱುವುದು ನಿನ್ನಯ ಕೆಯ್ವಿಡಿಯಲ್ಕೆವೇಡಿ ಕಂ
ಟಕಶಯನವ್ರತಾಚರಣಮಂ ತಳೆದೊಂದಿರವಂ ಕರಾಂಬುಜಂ   ೪೪
ನೀರಿನಿಂದ ತೋಯಿಸಿ ಬೀಸುತ್ತಿರುವ ಬೀಸಣಿಗೆಗಳ ದಪ್ಪವಾದ ನೀರಿನ ಹನಿಯ ಧಾರೆಯಿಂದಲೂ, ನಂದನವನದ ಶ್ರೀಗಂಧದ ಲೇಪನದಿಂದಲೂ ಶಾಂತವಾಗುವುದಿಲ್ಲ. ಚೂರ್ಣ ಮಾಡಿದ ಮುತ್ತಿನ ಮರಳುಗನ್ನು ದಟ್ಟವಾಗಿ ಹರಡಿರುವ ರತ್ನದ ನೆಲಗಟ್ಟುಗಳಿಂದಲೂ ಪರಿಹಾರವಾಗುವುದಿಲ್ಲ. ಸ್ಥಾಪಿಸಿರುವ ದಂತಮಯವಾದ ಯಂತ್ರದ ಕಲಹಂಸಪಂಕ್ತಿಗಳಿಂದ ಚಿಮ್ಮುತ್ತಿರುವ ಜಲಧಾರೆಗಳುಳ್ಳ ಸ್ನಾನದ ಮನೆಗಳಿಂದಲೂ ನಿವಾಹಣೆಯಾಗುವುದಿಲ್ಲ. ಅಲ್ಲದೆ ಕಾರಂಜಿಗಳಿಂದ ಸುರಿಯುತ್ತಿರುವ ತಂಪಾದ ಹನಿಗಳಿಂದ ಕೂಡಿಕೊಂಡಿರುವ ಜಲಧಾರೆಗಳಿಂದ ಎಷ್ಟೆಷ್ಟು ಹೊಡೆದರೂ ಸಿಡಿಲಿನ ಬೆಂಕಿಯಂತೆ ಹೆಚ್ಚು ಹೆಚ್ಚಾಗಿ ಉರಿಯುತ್ತಲೇ ಇರುತ್ತದೆ. ಅದಲ್ಲದೆ ೪೧. ವ್ಯಾಪಿಸುತ್ತಿರುವ ವಿರಹಾಗ್ನಿಯಿಂದ ಎಷ್ಟೆಷ್ಟು ಮಟ್ಟಿಗೆ ಅವಳ ಶರೀರಸೌಂದರ್ಯವು ಬೇಯುತ್ತದೆಯೋ ಅಷ್ಟಷ್ಟು ಹೆಚ್ಚಾಗಿ ಅದು ಉಬ್ಬೆಗೆ ಹಾಕಿದ ಬಟ್ಟೆಯಂತೆ ಸ್ವಚ್ಛವಾಗುತ್ತನೆ. ವ|| ಅದಲ್ಲದೆ
೪೨. ನೀರು ಸ್ವಭಾವವಾಗಿ ಮೃದುವಾದುದು, ಅದು ಕಪ್ಪೆಯ ಚಿಪ್ಪಿನಲ್ಲಿ ಬಿದ್ದು ಕಠಿನವಾದ ಮುತ್ತಾಗುತ್ತದೆ. ಹಾಗೆಯೆ ಹೆಂಗಸರ ಕೋಮಲವಾದ ಹೃದಯವು ವಿರಹಾವಸ್ಥೆಯಲ್ಲಿ ಕಲ್ಲೆದೆಯಾಗಿಬಿಡುತ್ತದೆ. ಹಾಗಲ್ಲದಿದ್ದರೆ ಆಗಿನ ಹೆಚ್ಚಾದ ಸಂತಾಪದಿಂದ ಅದು ಕರಗಿಹೋಗದೆ ಇರುತ್ತಿತ್ತೆ? ಮತ್ತು ಪ್ರಿಯರೊಂದಿಗೆ ಸಮಾಗಮವಾಗುವುದೆಂಬ ಆಸೆಯೇ ಅವರು ಬದುಕಿರುವುದಕ್ಕೆ ಅವಲಂಬನವಾಗಿರುತ್ತವೆ. ವ|| ಹಾಗೆ ಆ ಕಾದಂಬರಿಯು ಅನುಭವಿಸುತ್ತಿರುವ ಸಂತಾಪವನ್ನೂ ಅವಳು ಬದುಕುವುದು ಅಸಾಧ್ಯವೆಂಬುದನ್ನೂ ನೀವು ಕನಸಿನಲ್ಲೂ ಕಂಡುಕೊಂಡಿಲ್ಲ. ನಿಮಗೆ ನಾನು ಅದನ್ನು ಹೇಗೆ ತಿಳಿಸಲಿ? ಯಾವ ಉಪಾಯದಿಂದ ಕಣ್ಣಿಗೆ ಕಟ್ಟುವಂತೆ ಮಾಡಲಿ? ಸೂರ್ಯನ ತೀಕ್ಷ ವಾದ ಸಹಸ್ರಾರು ಕಿರಣಗಳ ಬಿಸಿಲನ್ನು ತಾಳಿಕೊಳ್ಳಬಲ್ಲ ತಾವರೆಗಳು ಅವಳ ದೇಹಕ್ಕೆ ಸೋಕಿದ ಕೂಡಲೆ ಬಾಡಿ ಕರಿಕಾಗುತ್ತವೆ. ಆ ಕಾರಣದಿಂದ ನಿಷ್ಕಾರಣವಾಗಿ ಕ್ರೂರನಾದ ಮನ್ಮಥನಿಂದ ಒಂದೇಸಮನೆ ತಳಮಳಗೊಳ್ಳುತ್ತಿದ್ದಾಳೆ. ಅದಲ್ಲದೆ, ೪೩. ಎಲೈ ಪ್ರಭುವೆ, ಆ ಕಾದಂಬರಿಗೆ ನಿನ್ನ ಸ್ಮರಣೆಯಿಂದ ಶರೀರದಲ್ಲೆಲ್ಲಾ ದಟ್ಟವಾಗಿ ರೋಮಾಂಚನವುಂಟಾಗುತ್ತದೆ. ಅದು ಮನ್ಮಥನ ಬಾಣಕ್ಕೆ ಹೆದರಿ, ಅವಳು ತೊಟ್ಟುಕೊಂಡಿರುವ ಕವಚನದಂತೆ ತೋರುತ್ತದೆ. ೪೪. ಹೆದರಿದ ಜಿಂಕಿಯಂತೆ ಕಣ್ಣುಳ್ಳ ಕಾದಬಂರಿಯು ನಿಟ್ಟುಸಿರಿನ ಗಾಳಿಯಿಂದ ಜಾರಿ ಹಾರುವ ಬಟ್ಟೆಯನ್ನು ಒಮ್ಮೆಮ್ಮೆ ರೋಮಾಂಚನದಿಂದ ಮುಳ್ಳು ಹಾಸಿದಂತಿರುವ ತನ್ನ ತೋರಮೊಲೆಗಳ ಮೇಲೆ ಬಲಗೈಯಿಂದ ಇರಿಸುತ್ತಿದ್ದಳು. ಇದರಿಂದ ಅವಳ ಬಲಗೈ
ಅರುಣಮಣಿವಲಯರುಚಿ ಪ
ರ್ವಿರಲಂತರ್ಜ್ವಲಿತ ಮದನಶಿಖಿ ಪರ್ವಿದುದೆಂ
ದಿರದೆ ಬಿದಿರ್ವಳ್ ಕದಪಿನ
ಭರದಿಂ ಜೋವೇಱದೊಂದು ಕರಕಿಸಲಯಮಂ          ೪೫
ವ|| ಅದಲ್ಲದೆಯುಂ
ಚರಣದೆ ಕಾಂಚಿಯಂ ಗುರುನಿತಂಬದ ಪರ್ವುಗೆಯಿಂದೆ ಮಧ್ಯಮಂ
ನೆರೆವತಿತೃಷ್ಣೆಯಿಂ ಹೃದಯಮಂ ಕುಚದೊಳ್ ನಳಿನೀದಳಂಗಳಂ
ಕೊರಲೊಳೆ ಜೀವಮಂ ಕರಸರೋರುಹದೊಳ್ ಕದಪಂ ಲಲಾಟದೊಳ್
ಪರೆದ ಕುರುಳ್ಗಳಂ ವಿರಹವಿಹ್ವಲೆಯಾಗಿ ಲತಾಂಗಿ ತಾಳ್ದುವಳ್ ೪೬
ವ|| ಅದಲ್ಲದೆಯುಮೋರೊರ್ಮೆ ರಣರಣಕವ್ಯಥಾವ್ಯಜನ ಪಲ್ಲವಭಂಗವಾದಪ್ಪುದೆಂದಂಜಿ ನಡುಗುವಂತೆ ನಿಡುಸುಯ್ಯ ಗಾಳಿಯಿಂ ನಡುಗುವ ಲತಾಮಂಟಪದೊಳಿರ್ಪಳೋರೊರ್ಮೆ ವಿರಹದ ತೊಡಿಗೆಗಳ್ಗುಳ್ಳ ಮೃಣಾಳಂಗಳೆಲ್ಲಮಂ ಮುಱಯಿಸದಿರೆಂದು ಕೆಯ್ಮುಗಿವಂತೆ ಮುಗಿವ ಬಯಲ್ದ್ವಾವರೆಗಳೊಳಿರ್ಪಳೋರೊರ್ಮೆ ಪೂವಾಸಿಗೆ ತಿಱವರೆಂಬ ಭಯದಿಂ ಮುಱುಗಿಂದ ಚೆನ್ನಯ್ದಿಲ್ಗಳಂತಿರೆ ನಿರಂತರಾಶ್ರುಪಾತದಿಂ ಕೆಂಪುದಳೆದ ಕಣ್ಮಲರನೊಳಕೆಯ್ದುಪವನದ ತಿಳಿಗೊಳಂಗಳಂ ಪುಗುವಳೋರೊರ್ಮೆ ತಳಿರ್ ಪೇಱದ ತಮಾಲವೀಗೆವಂದು ಸೆಳೆಗೊಂಬಂ ಪಿಡಿದು ನೇಲ್ದು ನಿಮೀಲಿತನಯನೆಯಾಗಿ ಕಿಱದುಬೇಗಮಿರ್ಪಳೋರೊರ್ಮೆ ಸಂಗೀತಗೃಹಕ್ಕೆ ಬಂದು ಮಧುರ ಮುರಜ ಲಯಗತಿಲಾಸ್ಯಜನಿತ ಖೇದದಿಂ ಮಯೂರಿಯಂತೆ ಧಾರಾಗೃಹಕ್ಕೆ ವಂದ್ವು ಕದಂಬಕಲಿಕೆಯಂತೆ ಘನಜಲಧಾರಾಶೀಕರಾಸಾರದಿಂ ಪುಲಕಿತಾಂಗಿಯಾಗಿ ನಡುಗುತ್ತಿರ್ಪಳೋರೊರ್ಮೆ ಶುದ್ಧಾಂತ ಕಮಲಿನೀತೀರಕ್ಕೆವಂದು ನಿನ್ನ ಮೆಯ್ವೆಂಕೆಯಿಂದೆಮಗಾಹಾರಮಪ್ಪಲ್ಲಿಯ ಮೃಣಾಳಂಗಳೆಲ್ಲಮಂ ಕೊರಗಿಸದಿರೆಂದು ಚಪ್ಪರಿಸುವಂತಿರ್ದ ಹಂಸಚಕ್ರವಾಕಂಗಳುಲಿಪಕ್ಕೆ ಬೆಗಡುಗೊಂಬಳೋರೊರ್ಮೆ ರಮಣೀಯ ಪ್ರಮದವನಕ್ಕೆವಂದು ಶಿಶಿರೋಪಚಾರನಿಮಿತ್ತದಿನುಳ್ಳಲರ್ಗಳೆಲ್ಲಮಂ ತಿಱದು ಕಿಡಿಸಿದಳೀಕೆಯೆಂದು ಜಿನುಗುವಂತಿರ್ದ ಮಧುಕರನಿವಹಕ್ಕೆ ಪಿರಿದುಮುಬ್ಬೆಗಂಬಡು ವಳೋರೊರ್ಮೆ ಭವನಾಂಗಣಸಹಕಾರಭೂರುಹಕ್ಕೆವಂದು ತನ್ನ ಪಾಡುವಿಂಚರದಿಂದೆಮ್ಮೆ ಪಾಟವಂ ಕೀೞ್ಮಾಡಿದಳಿವಳೆಂದು ಮುಳಿಸಿಂ ಗಜಱ ಗರ್ಜಿಸುವಂತಿರ್ದ ಕೋಗಿಲೆಗಳ ಜಡಿಪಕ್ಕೆ ಬೆದಱುವಳಿಂತು ಪಲತೆಱದೆ ಮದನದುಶ್ಚೇಷ್ಟಿತಾಯಾಸಂಗಳಿಂದಮೆ ಪಗಲ್ಗಳಂ ಕೞಪುವಳಂತುಮಲ್ಲದೆಯುಂ
ನಿನ್ನ ಪಾಣಿಗ್ರಹಣ ಮಾಡಬೇಕೆಂಬ ಉದ್ದೇಶದಿಂದ ಮುಳ್ಳಿನ ಹಾಸಿಗೆಯ ಮೇಲೆ ಮಲಗುವ ವ್ರತವನ್ನು ಆಚರಿಸುತ್ತಿರುವಂತೆ ತೋರುತ್ತಿತ್ತು. ೪೫. ಅವಳು ಕೆಂಪುರತ್ನದ ಕಡಗವನ್ನು ಹಾಕಿಕೊಂಡಿರುವ ತನ್ನ ಎಡಗೈಯನ್ನು ಕೆನ್ನೆಯ ಮೇಲೆ ಇಟ್ಟುಕೊಂಡಿದ್ದಳು. ಕಡಗದ ಕೆಂಬೆಳಗು ಸುತ್ತಲೂ ಹರಡಿಕೊಂಡಿತ್ತು. ಇದರಿಂದ ಅವಳು ಒಳಗೆ ಉರಿಯುತ್ತಿರುವ ಕಾಮಾಗ್ನಿಯು ಹೊರಹೊಮ್ಮಿಕೈ ಸುಡುವಂತಾಗಲು, ಅದನ್ನು ಕೊಡಹುತ್ತಿರುವಳೋ ಎಂಬಂತೆ ಕೆನ್ನೆಯ ಭಾರದಿಂದ ಬೆಂಡಾದ ಆ ಮೃದುವಾದ ಕೈಯನ್ನು ಕೊಡಹುತ್ತಿದ್ದಳು. ಟಿ. ರತ್ನದ ಕೆಂಬೆಳಗು ಅಗ್ನಿಜ್ವಾಲೆಯಂತೆ ಕಾಣುತ್ತಿದ್ದುದರಿಂದ ಅದನ್ನು ಕಾಮಾಗ್ನಿಯ ಜ್ವಾಲೆಯೆಂದು ವರ್ಣಿಸಿದ್ದಾನೆ. ವ|| ಅದಲ್ಲದೆ ೪೬. ವಿರಹಪೀಡಿತಳಾದ ಕಾದಂಬರಿಯು (ಬಹಳ ಕೃಶಳಾಗಿದ್ದುದರಿಂದ) ಸೊಂಟದಿಂದ ಜಾರಿಬೀಳುತ್ತಿರುವ ಡಾಬನ್ನು ಕಾಲುಗಳಿಂದ ಹಿಡಿದು ನಿಲ್ಲಿಸುತ್ತಾಳೆ. ಹಾಗೆಯೇ ಆ ಸೊಂಟವನ್ನು ದಪ್ಪ ನಿತಂಬಗಳಿಂದ ಹಿಡಿದಿದ್ದಾಳೆ. ನಿನ್ನನ್ನು ಕೂಡುವ ಆಸೆಯಿಂದ ಹೃದಯವನ್ನು ಹಿಡಿದಿದ್ದಾಳೆ. ಸ್ತನಗಳಲ್ಲಿ ತಾವರೆಯೆಲೆಯನ್ನೂ ಕೊರಳಲ್ಲಿ ಪ್ರಾಣವನ್ನೂ, ಅಂಗೈ ಮೇಲೆ ಕೆನ್ನೆಯನ್ನೂ, ಹಣೆಯಲ್ಲಿ ಚದುರಿದ ಕೂದಲನ್ನೂ ತಾಳಿದ್ದಾಳೆ.
ವ|| ಅದಲ್ಲದೆ ಒಮ್ಮೊಮ್ಮೆ ವಿರಹಸಂತಾಪದ ಪರಿಹಾರಕ್ಕಾಗಿ ಬೀಸಣಿಗೆಯನ್ನು ಮಾಡಿಕೊಳ್ಳಲು ತನ್ನ ಚಿಗುರುಗಳನ್ನೆಲ್ಲ ಕೊಯ್ದುಬಿಡುತ್ತಾರೆಂದು ಹೆದರಿ ನಡುಗುತ್ತಿರುವುದೋ ಎಂಬಂತೆ ತನ್ನ ನಿಟ್ಟುಸಿರಿನ ಗಾಳಿಯಿಂದ ಕಂಪಿಸುತ್ತಿರುವ ಲತಾಮಂಟಪದಲ್ಲಿರುತ್ತಾಳೆ. ಒಮ್ಮೆ ವಿರಹಸಂತಾಪ ಪರಿಹಾರಕ್ಕೆಂದು ಇಲ್ಲಿರುವ ದಂಟುಗಳನ್ನು ಮುರಿದುಹಾಕಿಸಬೇಡವೆಂದು ಕೈಮುಗಿಯುತ್ತಿರುವಂತೆ ಕಾಣುತ್ತಿರುವ ಮೊಗ್ಗುಗಳಿಂದ ಕೂಡಿರುವ ನೆಲದಾವರೆಯ ಪೊದರಿನಲ್ಲಿರುತ್ತಾಳೆ. ಮತ್ತೊಮ್ಮೆ ಹೂವಿನ ಹಾಸಿಗೆಯನ್ನು ಮಾಡುವುದಕ್ಕಾಗಿ ಎಲ್ಲಿ ಕೊಯ್ದುಬಿಡುತ್ತಾರೋ ಎಂಬ ಭಯದಿಂದ ಮುಳುಗಿರುವ ಕೆಂಪುಕಮಲಗಳನ್ನು ಹೋಲುವ, ಒಂದೇಸಮನೆ ಅತ್ತು ಅತ್ತು ಕೆಂಪಾದ ಕಣ್ಣುಗಳಿಂದ ಕೂಡಿದವಳಾಗಿ ಉದ್ಯಾನವನದ ತಿಳಿನೀರಿನ ಸರೋವರಕ್ಕೆ ಇಳಿಯುತ್ತಾಳೆ. ಮತ್ತೊಮ್ಮೆ ಚಿಗುರುಗಳಿಂದ ಭರಿತವಾದ ಹೊಂಗೆಮರಗಳ ಸಾಲಿಗೆ ಬಂದು ಒಂದು ಸಣ್ಣ ಕೊಂಬೆಯನ್ನು ಹಿಡಿದು ತೂಗಾಡುತ್ತ ಕಣ್ಣುಮುಚ್ಚಿಕೊಂಡು ಸ್ವಲ್ಪಕಾಲವಿರುತ್ತಾಳೆ. ಮತ್ತೊಮ್ಮೆ ಸಂಗೀತಶಾಲೆಗೆ ಬಂದು ಇಂಪಾದ ಮದ್ದಳೆಯ ಲಯಕ್ಕೆ ಅನುಸಾರವಾಗಿ ಮಾಡುತ್ತಿರುವ ಲಾಸ್ಯನೃತ್ಯವನ್ನು ಕಂಡು, ಗುಡುಗುಧ್ವನಿಯನ್ನು ಕೇಳಿದ ಹೆಣ್ಣುನವಿಲಿನಂತೆ ತಳಮಳಗೊಂಡು ಸ್ನಾನಗೃಹಕ್ಕೆ ಬರುತ್ತಾಳೆ. ಅಲ್ಲಿ ದಟ್ಟವಾಗಿ ಸುರಿಯುತ್ತಿರುವ ಜಲಧಾರೆಗಳ ಹನಿಗಳ ಮಳೆಯಿಂದ ಕದಂಬವೃಕ್ಷದ ಮೊಗ್ಗುಗಳಂತೆ ರೋಮಾಂಚನವನ್ನು ಹೊಂದಿ ನಡುಗುತ್ತಾಳೆ. ಮತ್ತೊಮ್ಮೆ ರಾಣೀವಾಸದ ತಾವರೆಗೊಳದ ದಡಕ್ಕೆ ಬಂದು ನಿನ್ನ ದೇಹಕ್ಕೆ ಬಳೆ ಮಾಡಿಕೊಳ್ಳುವುದಕ್ಕಾಗಿ ಬಂದು ನಮಗೆ ಆಹಾರವಾದ ತಾವರೆದಂಟುಗಳೆಲ್ಲವನ್ನೂ ಕೊಯ್ದು ಬಳಲಿಸಬೇಡವೆಂದು ಗದರಿಸುವಂತಿರುವ

47-54/

ಚಂದ್ರಾಪೀಡನ ಪುನರಾಗಮನ [47 to 54]
ಅಮೃತಮಯೂಖ ನಿರ್ಮಲ ನಿಶೀಥಿನಿಯೊಳ್ ಲಲಿತಾಂಗಮಿಂದುಕಾಂ
ತಮಯಮೆನಲ್ಕೆ ಬಿಂದುವಿಡುತಿರ್ಪುದು ಸುಯ್ಯೆಲರಂಬುರಾಶಿ ವಾ
ರಿಮಯಮೆನಲ್ಕೆ ಪೆರ್ಚುವುದಪಾರಮನೋರಥಮುಂ ರಥಾಂಗಯು
ಗ್ಮಮಯಮೆನಲ್ಕೆ ಕೂಡದಣಮಾ ವಿಕಚೋತ್ಪಲಪತ್ರನೇತ್ರೆಯಾ             ೪೭
ಪೊಳೆವ ಶಶಿಕಾಂತದರ್ಪಣ
ನಿಳಯದೊಳಲ್ಲಲ್ಲಿ ಪೊಳೆವ ತನ್ನಯ ನೆೞಲಂ
ನಳಿನಾಕ್ಷಿ ಕಾಣುತಂ ಮನ
ದೊಳೆ ಪಱವಱಯಾದೆನೆಂದು ಚಿಂತಿಸುತಿರ್ದಳ್        ೪೮
ಅಲರ್ದಲರ್ವಾಸುಗಳೊಳ್ ಪರಿ
ಮಳಕ್ಕೆ ಪರಿತಂದು ಮಸುಱುವಳಿಕುಲದಿಂದಾ
ಕುಲತೆ ಪಿರಿದಾಗೆ ಮದನಾ
ನಲನಳುರಲ್ ಕಾಂತೆ ಪೊತ್ತಿ ಪೊಗೆವಂತಿರ್ದಳ್         ೪೯
ವ|| ಮತ್ತಮೇನೆಂದಱಯೆನದೊಂದು ಮುಗ್ಧತೆಯನಪ್ಪುಕೆಯ್ದಂತೆ ವಿಲಾಸಮಂ ತಾಳ್ದಿದಂತೆ ಮರುಳ್ತನಂ ತೊಡರ್ದಂತೆ ನೆಗೞುತ್ತಮಿರ್ಪಳದೆಂತೆನೆ
ಲಲನಾಮಂಜೀರನಾದಕ್ಕುಲಿಗುಮೆನುತೆ ಧಾರಾಗೃಹೋತ್ಕೀಲಿತೇಂದೂ
ಪಲ ಹಂಸಾಸ್ಯಂಗಳಂ ಮುದ್ರಿಸುವಳಿರುಗಳಲ್ದಪ್ಪುದೆಂದಬ್ಜಸೂತ್ರಾ
ವಳಿಯಿಂದಾಲೇಖ್ಯಚಕ್ರದ್ವಯದ ಚರಣಮಂ ಕಟ್ಟುವಳ್ ಕರ್ಣಪೂರೋ
ತ್ಪಲದಿಂ ಚಿಂತಾರತಕ್ಕಾಟಿಸಿ ಮಣಿಮಯದೀಪಂಗಳಂ ನಂದೆ ಪೊಯ್ವಳ್            ೫೦
ವ|| ಮತ್ತಮಾಕೆ ಜಲಕಣಿಕೆಯಂತೆ ನಳಿನೀದಳಂಗಳ ಮೇಲಿರ್ದು ನಡುಗುವಳ್ ನಳಿನಿಯಂತೆ ಶೀತಕರಸ್ಪರ್ಶನದಿಂ ಕೊರಗುವಳ್ ಚಂದ್ರಮೂರ್ತಿಯಂತೆ ಕಮಲನಿಕರಸ್ಖಲಿತಪಾದೆಯಾಗಿ ತೊೞುಲುತ್ತಮಿರುಳಂ ಕೞಪುವಳ್ ಕುಮುದಿನಿಯಂತೆ ತಿಳಿಗೊಳಂಗಳೊಳ್ ಮೂರ್ಛೆವೋಗಿ ಪಗಲಂ ಕೞಪುವಳ್ ಮಲಯನದಿಯಂತೆ ಚಂದನಪಲ್ಲವಕಲಿತ ಶಿಲಾತಲಂಗಳೊಳ್ ಮೆಯ್ಯನೀಡಾಡುವಳ್ ಕಂದಳಿಕೆಯಂತೆ ಕುಂದಕಳಿಯಂತೆ  ಶಿಶಿರಸಂರ್ಪಕ್ಕೆ ಕಂದಿ ಕುಂದು ವಳಂತುಮಲ್ಲದೆಯುಂ
ಹಂಸ ಮತ್ತು ಚಕ್ರವಾಕಪಕ್ಷಿಗಳ ಶಬ್ದಕ್ಕೆ ಅಂಜುತ್ತಿದ್ದಳು. ಮತ್ತೊಮ್ಮೆ ಸುಂದರವಾದ ಉದ್ಯಾನವನಕ್ಕೆ ಬಂದು ವಿರಹ ಸಂತಾಪದ ಶೈತ್ಯೋಪಚಾರಕ್ಕಾಗಿ ಇವಳು ಇಲ್ಲಿರುವ ಹೂವುಗಳೆಲ್ಲವನ್ನೂ ಕೊಯ್ದು ಹಾಳುಮಾಡಿದಳೆಂದು ಕೋಪಗೊಂಡಂತೆ ಮೊರೆಯುತ್ತಿರುವ ದುಂಬಿಗಳನ್ನು ನೋಡಿ ಬಹಳವಾಗಿ ತಳಮಳಗೊಳ್ಳುತ್ತಾಳೆ. ಮತ್ತೊಮ್ಮೆ ಮನೆಯ ಅಂಗಳದಲ್ಲಿರುವ ಮಾವಿನ ಮರದ ಹತ್ತಿರಕ್ಕೆ ಬಂದುತನ್ನ ಹಾಡಿನ ಇಂಪಾದ ಧ್ವನಿಯಿಂದ ನಮ್ಮ ಧ್ವನಿಯನ್ನು ಕೀಳುಮಾಡಿದ್ದಾಳೆಂದು ಕೋಪದಿಂದ ಬೆದರಿಸಿ ಗರ್ಜಿಸುವಂತಿರುವ ಕೋಕಿಲೆಗಳ ಕೂಗಿಗೆ ಹೆದರುತ್ತಾಳೆ. ಹೀಗೆ ಹಲವು ಬಗೆಯ ಕಾಮವಿಕಾರದ ಚೇಷ್ಟೆಗಳ ಆಯಾಸದಿಂದಲೆ ಹಗಲನ್ನು ಕಳೆಯುವಳು! ಅಗಲ್ಲದೆ,
೪೭. ಚಂದ್ರನ ಬೆಳದಿಂಗಳಿಂದ ಶುಭ್ರವಾದ ರಾತ್ರಿಯಲ್ಲಿ ಅರಳಿದ ಕನ್ನೆ ದಿಲೆಯ ಎಸಳಿನಂತೆ ಕಣ್ಣುಳ್ಳ ಕಾದಂಬರಿಯ ಕೋಮಲವಾದ ಶರೀರವುಚಂದ್ರಕಾಂತಶಿಲೆಯಿಂದ ಮಾಡಲ್ಪಟ್ಟಂತೆ ನೀರನ್ನು ಹನಿಸುತ್ತದೆ, (ಬೆವರಿರುವುದರಿಂದ) ನಿಟ್ಟುಸಿರು ಸಮುದ್ರದ ನೀರೋ ಎಂಬಂತೆ ಹೆಚ್ಚುತ್ತದೆ. ಅವಳ ದೊಡ್ಡ ಮನೋರಥವು ಚಕ್ರವಾಕದಂಪತಿಗಳೋ ಎಂಬಂತೆ ಕೂಡುವುದಿಲ್ಲ. (ಆಶೆಗೆ ಭಂಗಬರುತ್ತದೆ)
೪೮. ಆ ಕಾದಂಬರಿಯು ಕನ್ನಡಿಯಂತೆ ಹೊಳೆಯುತ್ತಿರುವ ಚಂದ್ರಕಾಂತಮಯವಾದ ಗೋಡೆಗಳಲ್ಲಿ ಅಲ್ಲಲ್ಲಿ ಮೂಡಿರುವ ತನ್ನ ಪ್ರತಿಬಿಂಬವನ್ನು ನೋಡಿ ತಾನು ಒಡೆದು ಚೂರು ಚೂರು ಆಗಿಬಿಟ್ಟೆನೋ ಎಂದು ಆಲೋಚಿಸುತ್ತಾಳೆ! ೪೯. ಅವಳು ಅರಳಿರುವ ಹೂವಿನ ಹಾಸಿಗೆಯಲ್ಲಿ ಮಲಗಿರುವಾಗ ಸುವಾಸನೆಗಾಗಿ ಬಂದು ಮುತ್ತುತ್ತಿರುವ ದುಂಬಿಗಳ ಗುಂಪಿನಿಂದ ಆವರಿಸಲ್ಪಟ್ಟಿದ್ದಳು. ಇದರಿಂದ ಅವಳ ಕಾಮಾಗ್ನಿಯು ಹೆಚ್ಚಾಗಿ ಹತ್ತಿಕೊಂಡು ಉರಿದು ಹೊಗೆಯಾಡುತ್ತಿರುವಂತೆ ಕಾಣುತ್ತಿತ್ತು. ವ|| ಮತ್ತು ಏಕೋ ತಿಳಿಯದು, ಅವಳು ಮೊದ್ದುತನವನ್ನು ಪಡೆದವಳಂತೆಯೂ ಲೀಲೆಯಾಡುವವಳಂತೆಯೂ ಹುಚ್ಚು ಹಿಡಿದವಳಂತೆಯೂ ತೋರ್ಪಡಿಸಿಕೊಳ್ಳುತ್ತಾಳೆ. ಹೇಗೆಂದರೆ ೫೦. ಹೆಂಗಸರ ಕಾಲುಗಡಗದ ಧ್ವನಿಯನ್ನು ಕೇಳಿ ತಾವೂ ಕೂಗುತ್ತವೆ ಎಂದು ನೀರುಮನೆಯಲ್ಲಿ ನಿರ್ಮಿಸಿರುವ ಚಂದ್ರಕಾಂತ ಶಿಲಾಮಯವಾದ ಹಂಸಗಳ ಬಾಯನ್ನು ಮುಚ್ಚುತ್ತಾಳೆ. ರಾತ್ರಿ ಅಗಲಿ ಬಿಡುತ್ತವೆ ಎಂದು ತಾವರೆದಂಟಿನ ದಾರಗಳಿಂದ ಚಿತ್ರದಲ್ಲಿ ಬರೆದಿರುವ ಚಕ್ರವಾಕದಂಪತಿಗಳ ಕಾಲುಗಳನ್ನು ಕಟ್ಟುತ್ತಾಳೆ. ಮತ್ತು ಮಾನಸಿಕ ಸಂಭೋಗವನ್ನು ಬಯಸಿ ರತ್ನದೀಪಗಳನ್ನು ಆರಿಸುವುದಕ್ಕಾಗಿ ಹೊಡೆಯುತ್ತಾಳೆ. ವ|| ಮತ್ತು ಅವಳು ನೀರಿನ ಹನಿಗಳಂತೆ ತಾವರೆಯೆಲೆಗಳ ಮೇಲೆ ಮಲಗಿ ನಡುಗುತ್ತಾಳೆ. ತಾವರೆಬಳ್ಳಿಯಂತೆ ಚಂದ್ರಕಿರಣಗಳ ಸಂಪರ್ಕದಿಂದ ಬಾಡುತ್ತಾಳೆ. ಚಂದ್ರನಂತೆ ಕಮಲಗಳ ಗುಂಪಿನಲ್ಲಿ ಎಡವುತ್ತಿರುವ ಕಾಲು (ಕಿರಣ)ಳ್ಳವಳಾಗಿ ತೊಳಲುತ್ತ ರಾತ್ರಿಯನ್ನು ಕಳೆಯುತ್ತಾಳೆ.
ಯುವತೀರತ್ನಕ್ಕೆ ನಿನ್ನಾಕೃತಿಯೊಳೆ ಸತತಂ ಚಿತ್ರವಿದ್ಯಾವಿಲಾಸೈ
ಕವಿನೋದಂ ನಿನ್ನ ನಾಮಾಕ್ಷರಮೆ ವಿರಹದಾಹಪ್ರತೀಕಾರಮಂ ಮಾ
ಡುವುಪಾಯಂ ನಿನ್ನ ಸಂಬಂಧಮೆ ಸಕಲ ರಹಸ್ಯಂಗಳುಂ ನಿನ್ನ ವೃತ್ತಾಂ
ತವೆ ಸರ್ವಪ್ರಶ್ನಮುಂ ನಿನ್ನಯ ಪೆಸರೆ ಸಖೀಸಂಕುಲಕ್ಕೆಲ್ಲಮೀಗಳ್         ೫೧
ವ|| ಎಂದಿವು ಮೊದಲಾಗಿ ಸೋನ್ಮಾದ ಸಪ್ರಸಾದ ಸನಿರ್ವೇದ ಸೋಪಾಲಂಭ ಸಾವಷ್ಟಂಭ ಸಾಭ್ಯುಪಗಮ ಸಸಂಭ್ರಮ ಸಪರಿಹಾಸ ಸರೋಷ ಸನಿರ್ವಿಶೇಷ ಸಾಭ್ಯರ್ಥನ ಸಾನುರಾಗ ಸಾತ್ಮಾರ್ಪಣಂಗಳೆನಿಸಿ ಸರಸಂಗಳಾಗಿಯುಮತಿಶೋಷಣಹೇತುಗಳುಂ ಕೋಮಲಂಗಳಾಗಿ ಯುಮತಿಕಠೋರಂಗಳುಂ ಲಲಿತಂಗಳಾಗಿಯುಂ ಪ್ರೌಢಂಗಳುಂ ಮಧುರಂಗಳಾಗಿಯು ದುಶ್ರವಂಗಳುಪ್ಪ ಕಾದಂಬರೀಸಂಬಂಧವಚನಂಗಳಂ ಪತ್ರಲೇಖೆ ಬಿನ್ನವಿಸುತ್ತಮಿರೆ ಸಾಲ್ಗುಮಿಂ ಕೇಳಲಾನೆಂದು ನಿಸರ್ಗರಪ್ರಕೃತಿಯಾಗಿಯುಂ ಅತಿಪರ್ಯಾಕುಲನಾದ ರಾಜಪುತ್ರನಂ ಪತ್ರಲೇಖೆಯಿಂತೆಂದಳ್
ಇನಿವಿರಿದವಸ್ಥೆಗಳ ನೀ
ನನಿಮಿತ್ತಂ ಸೃಜಿಸಿಯುಂ ನಿಜಂ ನಿಷ್ಕರುಣಾ
ತ್ಮನೆಯಾಗಿ ಚಿತ್ರರಥನಂ
ದನೆಯಂ ಪೇೞಂತು ದೇವ ಕಡೆಗಣಿಸುವುದೇ            ೫೨
ವ|| ಎಂದು ಪತ್ರಲೇಖೆ ಬಿನ್ನಪಂಗೆಯ್ಯೆ ಮದನಶರಶಲಾಕಾಕೀಲಿತಾಂತರಂಗನಾಗಿ
ಮನದೞಲಿಂ ಪೊಣ್ಮವ ಕ
ಣ್ಬದುಱುಗಲನೆಮೆಯೊಳಾಂತು ನಿಡುಸುಯ್ಗಧರಂ
ತನಿಗೆತ್ತಲ್ ಮನಮಿಕ್ಕೊ
ಯ್ಯನೆ ನುಡಿದಂ ಪತ್ರಲೇಖೆಗವನಿಪತನಯಂ             ೫೩
ವ|| ಅದೆಂತೆನೆ
ಎನಗನುರೂಪಲೀಲೆ ದೊರೆಕೊಂಡಿರದೆಂದಿನಿತುಂ ಮನೋರಥಂ
ಜನಿಯಿಸದೆಂದು ದೇವಿಯರ ಗೆಯ್ತಮದೆಲ್ಲಮೆ ಸಾಜಮೆಂದು ಕೆ
ಮ್ಮನೆ ಪಲವುಂ ವಿಕಲ್ಪಶತದಿಂದಮೆ ಸಂದೆಯಮಾಯ್ತು ದಿವ್ಯಕಾ
ಮಿನಿಯರದೃಷ್ಟಪೂರ್ವತೆಯಿನಿನ್ನೆನಗೇವೆನೊ ಪೇೞು ತಳೋದರೀ         ೫೪
ಕನ್ಮೈದಿಲೆಯ ಬಳ್ಳಿಯಂತೆ ನಿರ್ಮಲವಾದ ಕೊಳಗಳೆಡೆಯಲ್ಲಿ ಮೈಮರೆತು ಹಗಲನ್ನು ಕಳೆಯುತ್ತಾಳೆ. ಮಲಯಪರ್ವತದ ನದಿಯಂತೆ ಗಂಧದ ಮರದ ಚಿಗುರುಗಳಿಂದ ಕೂಡಿಕೊಂಡಿರುವ ಕಲ್ಲುಗಳ ಮೇಲೆ ದೇಹವನ್ನು ಈಡಾಡುತ್ತಾಳೆ. (ಮಲಯಪರ್ವತದ ನದಿಯು ಅಂತಹ ಕಲ್ಲುಗಳ ಮೇಲೆ ಹರಿಯುತ್ತದೆ). ಬಾಳೆಯಂತೆ ಶೈತ್ಯೋಪಚಾರಕ್ಕೆ ಕಂದಿ ಬಾಡುತ್ತಾಳೆ. ಅದಲ್ಲದೆ, ೫೧. ಆ ತರುಣಿಗೆ ಯಾವಾಗಲೂ ನಿನ್ನ ಆಕಾರವನ್ನು ಚಿತ್ರಿಸುವುದರಲ್ಲೇ ಚಿತ್ರಕಲಾಭ್ಯಾಸವು ವಿನಿಯೋಗವಾಗುತ್ತಿದೆ. ನಿನ್ನ ನಾಮಾಕ್ಷರವೇ ವಿರಹಸಂತಾಪಕ್ಕೆ ಪರಿಹಾರೋಪಾಯವಾಗಿದೆ. ಗೌಷ್ಯವ್ಯವಹಾರಗಳೆಲ್ಲ ನಿನಗೇ ಸಂಬಂಧಪಟ್ಟಿವೆ, ಪ್ರಶ್ನೆಗಳೆಲ್ಲವೂ ನಿನ್ನ ಸಮಾಚಾರವನ್ನು ತಿಳಿದುಕೊಳ್ಳುವುದಕ್ಕಾಗಿಯೇ ಮಾಡಲ್ಪಡುತ್ತವೆ. ಅವಳ ಗೆಳತಿಯರ ಬಾಯಲ್ಲೆಲ್ಲ ನಿನ್ನ ಹೆಸರೊಂದೆ ನೆಲಸಿಬಿಟ್ಟಿದೆ. ವ|| ಇವೇ ಮೊದಲಾದ ಮನೋವಿಕಾರದಿಂದ ಕೂಡಿಕೊಂಡಿರುವ, ಅನುಗ್ರಹಪೂರ್ವಕವಾದ ಖೇದದಿಂದ ಕೂಡಿರುವ, ನಿಂದಾಪೂರ್ವಕವಾದ ಗರ್ವದಿಂದ ಕೂಡಿರುವ, ಅಂಗೀಕಾರದಿಂದಲೂ ಸಡಗರದಿಂದಲೂ ಹಾಸ್ಯದಿಂದಲೂ ಕೋಪದಿಂದಲೂ ವಿಶೇಷರೀತಿಯ ಪ್ರಾರ್ಥನೆಯಿಂದಲೂ ಪ್ರೀತೀಯಿಂದಲೂ ಆತ್ಮಾರ್ಪಣೆಯಿಂದಲೂ ಕೂಡಿಕೊಂಡಿರುವ ಮತ್ತು ಸರಸವಾಗಿದ್ದರೂ (೧. ಒದ್ದೆಯಾಗಿದ್ದರೂ ೨. ಶೃಂಗಾರರಸಮಯವಾಗಿದ್ದರೂ), ಶೋಷಹೇತುನಾಗಿರುವ (೧. ಒಣಗಿಸಲು ಕಾರಣವಾದ, ೨. ಮನಸ್ಸಿಗೆ ಕೊರತೆಯನ್ನುಂಟು ಮಾಡುವ), ಮೃದುವಾಗಿದ್ದರೂ ಕಠೋರವಾಗಿರುವ, ಲಲಿತವಾಗಿದ್ದರೂ ಪ್ರೌಢವಾಗಿರುವ, ಇಂಪಾಗಿದ್ದರೂ ಕೇಳಲು ಕಷ್ಟಕರವಾಗಿರುವ ಕಾದಂಬರಿಗೆ ಸಂಬಂಧಪಟ್ಟ ಮಾತುಗಳನ್ನು ಪತ್ರಲೇಖೆಯು ಅರಿಕೆ ಮಾಡಿದಳು. ಚಂದ್ರಾಪೀಡನು ‘ಸಾಕು ಕೇಳಲಾರೆ’ ಎಂದು ಹೇಳಿ ಸ್ವತ ಧೈರ್ಯವಂತನಾದರೂ ಬಹಳ ಕಳವಳಗೊಂಡನು. ಆ ರಾಜಪುತ್ರನನ್ನು ನೋಡಿ ಪತ್ರಲೇಖೆಯು ಹೀಗೆಂದಳು. ೫೨. “ಯುವರಾಜ, ಅವಳಿಗೆ ಇಷ್ಟು ಅವಸ್ಥೆಗಳನ್ನು ನಿಷ್ಕಾರಣವಾಗಿ ಉಂಟುಮಾಡಿರುವ ನೀನು ನಿಜವಾಗಿಯೂ ಕಠಿನಚಿತ್ತನೇ ಸರಿ! ಕಾದಂಬರಿಯನ್ನು ನೀನು ಹೀಗೆ ಉದಾಸೀನ ಮಾಡಬಹುದೆ?” ವ|| ಎಂದು ಪತ್ರಲೇಖೆಯು ಅರಿಕೆ ಮಾಡಿದಳು. ಚಂದ್ರಾಪೀಡನು ಮನ್ಮಥನ ಬಾಣಗಳು ಏe

1-20/

ಚಂದ್ರಾಪೀಡನ ಪ್ರಾಣವಿಯೋಗ [1 to 20]
ವ|| ಅನಂತರಂ ಪುನಪ್ರಣಾಮಮಂ ಮಾಡಿ ಪೊಱಮಟ್ಟು ಬಂದು ಸುತವಿಯೋಗ ಚಿಂತಾಕ್ರಾಂತರಪ್ಪ ಶುಕನಾಸನುಮಂ ಮನೋರಮೆಯುಮನು ನುಡಿದು ಬೀೞ್ಕೊಂಡು ಬಂದು ವೈಶಂಪಾಯನದರ್ಶನತಾತ್ಪರ್ಯದೊಳಂ ಕಾದಂಬರೀಸಮಾಗಮೌತ್ಸುಕ್ಯ ದೊಳಮಕೃತಪರಿಲಂಬನಾಗಿ ಭವನಾಂಗಣದೊಳ್ ಸಾರ್ಚಿದಿಂದ್ರಾಯುಧಮಂ ಚಂದ್ರಾಪೀಡನೇಱ ದಿಗಂತರಂಗಳೆಲ್ಲಮನಂತಹ ಯಹೇಷಾರವಂಗಳಿಂ ತೆಕ್ಕನೆ ತೀವೆ ಭುವನತಳಮೆಲ್ಲಂ ತುರಂಗಮಯಮಾಗೆ ಪೊಱಮಟ್ಟು ಶಿಪ್ರಾನದಿಯಂ ದಾಂಟಿ ಯೋಜನತ್ರಯದನಿತಂ ಪೋಗಿ ತೃಣಜಲಸಮೃದ್ಧಮಾದೆಡೆಯೊಳ್ ಬೀಡುಗೆಯ್ದು ತನ್ನೊಳಿಂತೆಂದಂ
ಎನಗೆನಸುಂ ಲಜ್ಜಿಸಿ ಪೋ
ಪನ ಬೆನ್ನೊಳ್ ಪೋಗಿ ತೆಗೆದು ತಳ್ಕೈಸುತವಾ
ತನದೊಂದು ಲಜ್ಜೆಯಂ ಕಳೆ
ದನುಭವಿಪೆಂ ಮತ್ಸುಹೃತ್ಸಮಾಗಮಸುಖಮಂ           ೧
ಆತನುಮಾನುವಾಗಳೆ ಮದಾಗಮನೋದ್ಯತಹರ್ಷೆಯಂ ಮಹಾ
ಶ್ವೇತೆಯನೆಯ್ದೆ ಕಂಡು ಬೞಕಂತೆ ತದಾಶ್ರಮದೊಳ್ ತುರಂಗಸಂ
ಘಾತಮುಮಂ ನೃಪಾತ್ಮಜರುಮಂ ನಿಲಿಸಿಟ್ಟೊಲವಿಂದಮಾ ಮಹಾ
ಶ್ವೇತೆಯ ಬೇಗಮೊಯ್ಯೆ ಪುಗರ್ದಿರ್ಪೆವೆ ನಚ್ಚಿನ ಹೇಮಕೂಟಮಂ         ೨
ಆಂ ಬಂದುದನಹಮಹಮಿಕೆ
ಯಿಂ ಬೇಗಂ ಪರಿದುಹೋಗಿ ಪರಮೋತ್ಸವದಿಂ
ದಂ ಬಿನ್ನವಿಪ ಜನಂ ಕಾ
ದಂಬರಿಯಿಂ ಮೆಚ್ಚುಗೊಳ್ಳದಿರ್ಕುಮೆ ಪಿರಿದುಂ            ೩
ಎಂತೆಂತು ದಿಟಮೆ ನೀವೆನಿ
ತಂತರದೊಳ್ ಕಂಡಿರೆಲ್ಲಿದಂ ಬಂದನೆ ಭೂ
ಕಾಂತನೆನುತ್ತಂ ಬೆಸಗೊಳು
ತಂ ತಳವೆಳಗಾಗಿ ತಣಿಪಿ ನಿಜಪರಿಜನಮಂ ೪
ಬಿಸಿನೀಪತ್ರಂಗಳಂ ಭೋಂಕನೆ ತೊಲಗಿಸಿ ಮದ್ದರ್ಶನೋತ್ಪನ್ನ ಲಜ್ಜಾ
ರಸದಿಂದಂ ಮೇಲುದುಂ ಪೆರ್ಮೊಲೆಗೆ ತೆಗೆವ ಭೂಷಾಮೃಣಾಳಂಗಳಂ ಪಿಂ
ಗಿಸಿ ತತ್ಕಾಲೋಪಜಾತಪ್ರಚುರಪುಲಕಮಂ ಭೂಷಣಶ್ರೀಗೆ ಪಕ್ಕಾ
ಗಿಸುವೀ ವ್ಯಾಪಾರಸಾರಂ ಸಮನಿಸುಗೆ ಕಾದಂಬರೀದೇವಿಗಾಗಳ್         ೫
ವ|| ಬಳಿಕ ಮತ್ತೆ ನಮಸ್ಕಾರಮಾಡಿ ಹೊರಟುಬಂದನು. ಮಗನ ಅಗಲುವಿಕೆಯಿಂದ ಚಿಂತಾಕ್ರಾಂತರಾದ ಶುಕನಾಸನನ್ನೂ ಸಮಾಧಾನಪಟ್ಟುಕೊಳ್ಳುವಂತೆ ಬಹಳವಾಗಿ ಹೇಳಿ ಬೀಳ್ಕೊಂಡು ಬಂದು, ವೈಶಂಪಾಯನನನ್ನು ನೋಡಬೇಕೆಂಬ ಅಭಿಲಾಷೆಯಿಂದಲೂ, ಕಾದಂಬರಿಯನ್ನು ಸೇರಬೇಕೆಂಬ ಉತ್ಸಾಹದಿಂದಲೂ ಕಾಲ ವಿಳಂಬವನ್ನು ಮಾಡದೆ ಮನೆಯ ಅಂಗಳಕ್ಕೆ ಬಂದ ಇಂದ್ರಾಯುಧವನ್ನು ಚಂದ್ರಾಪೀಡನು ಹತ್ತಿದನು. ಅದರ ಕೆನೆಯುವ ದೊಡ್ಡ ಧ್ವನಿಯಿಂದ ದಿಗಂತಗಳನ್ನು ತುಂಬಲಾಗಿ, ಪ್ರಪಂಚವೆಲ್ಲ ಕುದುರೆಗಳಿಂದಲೇ ತುಂಬಿಕೊಂಡಿರುವಂತಾಗಲು ಹೊರಟು ಶಿಪ್ರಾನದಿಯನ್ನು ದಾಟಿ, ಮೂರು ಯೋಜನಗಳಷ್ಟು ದೂರ ಹೋಗಿ ಹುಲ್ಲೂ ನೀರೂ ಸಮೃದ್ಧಿಯಾಗಿ ದೊರಕುವ ಕಡೆಯಲ್ಲಿ ಬಿಡಾರಮಾಡಿ ತನ್ನ ಮನಸ್ಸಿನಲ್ಲಿ ಹೀಗೆ ಆಲೋಚಿಸಿದನು. ೧. “ನನ್ನನ್ನು ನೋಡಿ ಬಹಳವಾಗಿ ನಾಚಿಕೊಳ್ಳುತ್ತಿರುವ ವೈಶಂಪಾಯನನ ಹಿಂದುಗಡೆಯಲ್ಲೇ ಹೋಗಿ ಬಾಚಿ ತಬ್ಬಿಕೊಂಡು ಆತನ ನಾಚಿಕೆಯನ್ನು ಪರಿಹರಿಸಿ ಮಿತ್ರಸಮಾಗಮಸುಖವನ್ನು ಅನುಭವಿಸುತ್ತೇನೆ” ೨. ಬಳಿಕ ನಾವಿಬ್ಬರೂ ನನ್ನ ಆಗಮನದಿಂದ ಪರಮಾನಂದಭರಿತಳಾದ ಮಹಾಶ್ವೇತೆಯನ್ನು ಕಂಡು, ಅವಳ ಆಶ್ರಯದಲ್ಲಿ ಕುದುರೆ ದಂಡನ್ನೂ ಅರಸು ಮಕ್ಕಳನ್ನೂ ಬಿಟ್ಟು, ಆ ಮಹಾಶ್ವೇತೆಯೆ ಅಕ್ಕರೆಯಿಂದ ಬೇಗನೆ ಕರೆದುಕೊಂಡುಹೋಗಲು ಇಷ್ಟವಾದ ಹೇಮಕೂಟಕ್ಕೆ ಹೋಗುತ್ತೇವೆ. ವ|| ಹಾಗೆ ೩. ನನ್ನ ಬರುವಿಕೆಯನ್ನು ನಾನು ಮುಂದು ತಾನು ಮುಂದು ಎಂದು ಬೇಗನೆ ಓಡಿಹೋಗಿ ಬಹಳ ಸಡಗರದಿಂದ ಕಾದಂಬರೀದೇವಿಗೆ ಅರಿಕೆಮಾಡುವ ಪರಿಜನರು ಅವಳಿಂದ ದೊಡ್ಡ ಉಡುಗೊರೆಯನ್ನು ಪಡೆಯದೆ ಇರುತ್ತಾರೆಯೆ? ೪. ಏನು? ಏನು? ನಿಜವೆ? ನೀವು ಎಷ್ಟು ದೂರದಲ್ಲಿ ಅವನನ್ನು ಕಂಡಿರಿ? ಎಲ್ಲಿದ್ದಾನೆ? ರಾಜಕುಮಾರನು ಬಂದನೆ? ಎಂದು ಕೇಳುತ್ತಾ ಬೆರಗಾಗಿ
ತನ್ನ ಪರಿಜನರನ್ನು ತೃಪ್ತಿಪಡಿಸುತ್ತಾಳಲ್ಲವೆ? ೫. ಆಗ ವಿರಹತಾಪದ ಶಾಂತಿಗಾಗಿ ಎದೆಯ ಮೇಲೆ ಇಟ್ಟುಕೊಂಡಿದ್ದ ತಾವರೆಯೆಲೆಗಳನ್ನು
ಕದಪಂ ಪತ್ತಿರ್ದ ಶಯ್ಯಾಕಮಲಕುಮುದಕಿಂಜಲ್ಕಮಂ ತಳ್ತ ರೋಮಾಂ
ಚದಿನೀಡಾಡುತ್ತವಣ್ಪಿಕ್ಕಿದ ಮಲಯಜಮಂ ಕೂಡೆ ಲಾವಣ್ಯಶೋಭಾ
ಸ್ಪದಮಪ್ಪಂಗಂಗಳೊಳ್ ನಾಣ್ ಪೊಡರೆ ತೊಡೆಯುತಂ ಬಿಟ್ಟು ಬೆನ್ನೆಲ್ಲಮಂ ಮು
ಚ್ಚಿದ ಕೇಶವ್ರಾತಮಂ ಮುಯ್ಪಿನೊಳಳವಡಿಸುತ್ತಿರ್ಕುಮೇ ಕಂಡೊಡೆನ್ನಂ ೬
ಕಣ್ಗುಡಿತೆಗಳಿಂದಾಕೆ ಪ
ವಣ್ಗೞದಾ ಬಾಷ್ಪವಾರಿಯಂ ಸುರಿಯುತ್ತಂ
ಕಣ್ಗೊಳಿಸದಿರ್ಕುಮೇ ಪೇೞು
ಮಾಣ್ಗಿಂ ಮದನ್ನಾಗಿಯೆಂದು ವದಿಪುವ ತೆಱದಿಂ         ೭
ವ|| ಆ ಸಮಯದೊಳ್ ಸಂಭ್ರಮಂಬೆರಸು ಮುನ್ನಿರ್ದ ಕುಸುಮಶಯನಮಂ ಪಿಂದಿಕ್ಕಿ ಕಂಪಿಸುತ್ತಮೆನಗಿದಿರೆೞ್ದ ಕಾದಂಬರೀದೇರಿಯಂ ಕಣ್ಣಾರೆ ನೋಡಿ ಕಣ್ಬಡೆದುದರ್ಕೆ ಸಾಫಲ್ಯಮಂ ಸಾಸುವೆನನಂತರಂ
ಚರಣನತೆ ಪತ್ರಲೇಖೆಯ
ನಿರದೆತ್ತುವ ವಿನಯವಿನತೆ ಮದಲೇಖೆಯನಾ
ದರಿಸುವ ಕೇಯೂರಕನಂ
ಬರತೆಗೆದಪ್ಪುವ ಸುಖಕ್ಕೆ ನೆಲೆಯೆನಿಸಿರ್ಪೆಂ   ೮
ವ|| ಅನಂತರಮಾ ಮಹಾಶ್ವೇತೆಯುಮಖಿಲಜನಸಮೂಹಮುಂ ವಿವಾಹಮಂಗಳಮನೆಸಗೆ ಕಾದಂಬರಿಯೊಳ್ ಕೂಡಿ ಹೃದಯಜನ್ಮನಿವಾಸಮೆನಿಸಿದಾ ವಾಸಭವನಕ್ಕೆ ಸುರಭಿಕುಸುಮ ಧೂಪಾನುಲೇಪನಾಮೋದಿತಾಂಗನೆಂ ಗಂಧರ್ವಕನ್ಯಾಕರಗ್ರಹಣಪೂರ್ವಕಂ ಬಂದಾಕೆವೆರಸು ದಳಿಂಬದೊಳ್ ಕುಳ್ಳಿರ್ದು ಕಿಱದುಬೇಗಕ್ಕೆ ಕೃತನರ್ಮಾಲಾಪೆಯಪ್ಪ ಮದಲೇಖೆ ಮೆಲ್ಲನೇನಾನುಮೊಂದು ನೆವದಿಂ ಪೊಱಮಟ್ಟು ಪೋಗೆ
ನವಲಜ್ಞಾಭಾರನಮ್ರಾನನೆಯನುರದೊಳೊತ್ತಂಬದಿಂದೊತ್ತಿ ಸರ್ವಾಂ
ಗವನೆನ್ನಂಗಂಗಳೊಳ್ ಮೆಯ್ಗರೆದುವೆನಿಸಿ ಮೆಯ್ಯಾರೆ ತಳ್ತಪ್ಪಿ ದೇವ
ರ್ಗವಣಂ ಕೆಯ್ಗೂಡದಂತಪ್ಪವಳಧರಸುಧಾಸಾರಮಂ ತೃಪ್ತಿಪರ್ಯಂ
ತವಲಂಪಿಂಪಿ ಪೀರ್ದು ಮದ್ವಲ್ಲಭೆಯ ಸುಸಿಲ ಸೈಪಿಂ ಕೃತಾರ್ಥಾತ್ಮನಪ್ಪೆಂ         ೯
ಕೂಡಲೆ ತೆಗೆದುಹಾಕಿ, ನನ್ನನ್ನು ನೋಡಿದ್ದರಿಂದ ಉಂಟಾದ ನಾಚಿಕೆಯಂತೆ ತನ್ನ ಮೇಲುದವನ್ನು ತೋರಮೊಲೆಗಳಿಗೆ ಹೊದಿಸುತ್ತಿರುವ, ಹಾಗೆಯೆ ಒಡವೆಯಂತೆ ಹಾಕಿಕೊಂಡಿದ್ದ ತಾವರೆದಂಟುಗಳನ್ನು ತೆಗೆದುಹಾಕಿ, ಹೆಚ್ಚಾದ ಮೈನವಿರನ್ನೇ ಒಡವೆಯನ್ನಾಗಿ ಮಾಡಿಕೊಳ್ಳುವ, ಈ ಕೆಲಸಗಳೆಲ್ಲಾ ಕಾದಂಬರಿಗೆ ನನ್ನನ್ನು ಕಂಡಕೂಡಲೆ ಪ್ರಾರಂಭವಾಗುತ್ತದೆಯಲ್ಲವೆ ! ೬. ಮತ್ತು ನನ್ನನ್ನು ಕಂಡಕೂಡಲೆ ಕೆನ್ನೆಗೆ ಅಂಟಿಕೊಂಡಿದ್ದ, ಹಾಸಿಗೆಗಾಗಿ ಉಪಯೋಗಿಸಿದ್ದ ಕೆಂದಾವರೆ ಮತ್ತು ಬಿಳಿತಾವರೆಗಳ ಕೇಸರಗಳನ್ನು ಮೂಡುತ್ತಿರುವ ಮೈನವಿರುಗಳಿಂದ ತೆಗೆದುಹಾಕುತ್ತಾಳೆ.(ಟಿ. ಮೈನವಿರೆದ್ದುದರಿಂದ ಅವು ಉದುರಿಹೋಗುತ್ತವೆ,) ಲಾವಣ್ಯದಿಂದ ಶೋಭಿಸುವ ಶರೀರಕ್ಕೆ ಲೇಪಿಸಿಕೊಂಡಿದ್ದ ಗಂಧವನ್ನು ಬಹಳ ನಾಚಿಕೆಯುಂಟಾಗಲು ಅಳಿಸಿಹಾಕುತ್ತಿರುತ್ತಾಳೆ. ಬಿಚ್ಚಿಹೋಗಿ ಬೆನ್ನನ್ನು ಮುಚ್ಚಿಕೊಂಡಿದ್ದ ಕೂದಲನ್ನು ಓರಣವಾಗಿ ಹೆಗಲ ಮೇಲೆ ಅಳವಡಿಸಿಕೊಳ್ಳುತ್ತಾಳಲ್ಲವೆ? ೭. ನನ್ನನ್ನು ಕಂಡಕೂಡಲೆ ಅವಳು ತನ್ನ ಬೊಗಸೆಗಣ್ಣುಗಳಿಂದ ಅಳತೆಮೀರಿದ ಆನಂದಬಾಷ್ಪವನ್ನು ಸುರಿಸುತ್ತಾಳೆ. ಆಗ ಅವಳು ಇನ್ನು ‘ಕಾಮಾಗ್ನಿ ಸಾಕು’ ಎಂದು ಭಾವಿಸಿ ಅದನ್ನು ಆರಿಸುತ್ತಿರುವವಳಂತೆ ಶೋಭಿಸುತ್ತಿರುತ್ತಾಳೆ !. ಅಲ್ಲವೆ? ವ|| ಸಮಯದಲ್ಲಿ ಸಡಗರದಿಂದ ಮುಂದಿದ್ದ ಹೂವಿನ ಹಾಸಿಗೆಯನ್ನು ಹಿಂದಕ್ಕೆ ತಳ್ಳಿ, ನಡುಗುತ್ತ ನನ್ನನ್ನು ಎದುರುಗೊಂಡ ಕಾದಂಬರೀದೇವಿಯನ್ನು ಕಣ್ಣಾರೇ ನೋಡಿ ಕಣ್ಣನ್ನು ಪಡೆದುದಕ್ಕೆ ಸಾರ್ಥಕತೆಯನ್ನು ಪಡೆಯುತ್ತೇನೆ. ಬಳಿಕ ೮. ನನ್ನ ಕಾಲಿಗೆ ಎರಗಿದ ಪತ್ರಲೇಖೆಯನ್ನು ಮೇಲಕ್ಕೇಳಿಸುವ, ವಿನಯದಿಂದ ಬಾಗಿರುವ ಮದಲೇಖೆಯನ್ನು ಆದರಿಸುವ, ಕೇಯೂರಕನನ್ನು ಬಾಚಿ ತಬ್ಬಿಕೊಳ್ಳುವ ಸುಖಕ್ಕೆ ಪಾತ್ರನಾಗುತ್ತೇನೆ ! ವ|| ಬಳಿಕ ಮಹಾಶ್ವೇತೆಯೂ ಎಲ್ಲಾ ಬಂಧುಬಳಗದವರೂ ಸೇರಿ ನನಗೂ ಅವಳಿಗೂ ಮದುವೆಮಾಡುತ್ತಾರೆ ! ಆಮೇಲೆ ಅವಳೊಂದಿಗೆ ಕೂಡಿ ಮನ್ಮಥನ ವಾಸಗೃಹದಂತಿರುವ ಮನೆಗೆ ಸುವಾಸನೆಯಿಂದ ಕೂಡಿರುವ ಹೂವು, ಧೂಪಗಂಧ ಲೇಪನಗಳಿಂದ ಘಮಘಮಿಸುತ್ತಿರುವ ಶರೀರವುಳ್ಳವನಾಗಿ ಆ ಗಂಧರ್ವತರುಣಿಯ ಕೈಯನ್ನು ಹಿಡಿದುಕೊಂಡು ಬಂದು ಅವಳ ಜೊತೆಯಲ್ಲಿ ಮೆತ್ತೆಯ ಮೇಲೆ ಕುಳಿತುಕೊಳ್ಳುತ್ತೇನೆ. ಬಳಿಕ ಮದಲೇಖೆಯು ಸ್ವಲ್ಪ ಹೊತ್ತು ಹಾಸ್ಯಭರಿತವಾಗಿ ಮಾತನಾಡುತ್ತಿದ್ದು ಏನೋ ಒಂದು ನೆವದಿಂದ ಮೆಲ್ಲನೆ ಹೊರಟು ಹೋಗಲು, ೯. ಹೊಸದಾದ ನಾಚಿಕೆಯ ಭಾರದಿಂದ ತಲೆಯನ್ನು ತಗ್ಗಿಸಿಕೊಂಡಿರುವ ಇನಿಯಳನ್ನು ಬಲಾತ್ಕಾರದಿಂದ ಎದೆಗೆ ಅವುಚಿಕೊಂಡು, ಅವಳ ಸರ್ವಾಂಗಗಳೂ ನನ್ನ ಅಂಗಗಳಲ್ಲಿ ಲೀನವಾಗಿಬಿಟ್ಟಿವೆಯೊ ಎಂಬಂತೆ ಶರೀರವು ತಣಿಯುವ ಹಾಗೆ ಗಾಢವಾಗಿ ತಬ್ಬಿಕೊಂಡು, ಬಹುಮಟ್ಟಿಗೆ
ಎನಸುಂ ಮೀನೇಕ್ಷಣಂ ಸೋಲದ ರಸದೊದವಿಂ ಸೊರ್ಕಿ ಬೆಂಡೇೞನಂ ನ
ಚ್ಚಿನ ಮುಗ್ಧಾಲಾಪವಿಂಪಂ ಕದು ಬಱತುದೆಂಬನ್ನೆಗಂ ಬತ್ತಿರಲ್ ಬಾಯ್
ಮನದೊಳ್ ತೀವಿರ್ದ ಮೋಹಾಮೃತರಸಮನೆ ಸರ್ವಾಂಗಮುಂ ಚಾಗವಿಕ್ಕಿ
ತ್ತೆನಿಸಲ್ ಘರ್ಮಾಂಬು ತಳ್ತೊಪ್ಪಲುವನುನಯದಿಂದಾಕೆಯೊಳ್ ಕೂಡಿದಪ್ಪೆಂ      ೧೦
ವ|| ಅದಲ್ಲದೆಯುಮಖಿಳಜನ ಸುಲಭಮಾಗಿಯುಂ ಯೋಗೈಕಗಮ್ಯಮುಂ ಸ್ಪರ್ಶ ವಿಷಯಮಾಗಿಯುಂ ಹೃದಯಗ್ರಾಹಿಯುಂ ಮೋಹನಮಾಗಿಯುಂ ಇಂದ್ರಿಯಪ್ರಸಾದಸಂಪಾದಕ ಮುಮುದ್ದೀಪನಮಾಗಿಯಂ ಮದನದಹನನಿರ್ವೃತಿಕರಮುಂ ಉಪಜಾತವಿಷಮೋಚ್ಛಾ ಸ ಶ್ರಮಸ್ವೇದ ಮಾಗಿಯುಂ ಮಹಾಹ್ಲಾದಕಾರಿಯುಮನುಭೂಯಮಾನಮಾಗಿಯಂ ಉತ್ಪಾದಿತಾನುಭವಸ್ಪ  ಹಮುಂ ಸಹಸ್ರವಾರಾನುಭೂತಮಾಗಿ ಯುಮಪುನರುಕ್ತಮುಂ ಅತಿಸ್ಪಷ್ಟಮಾಗಿಯುಮನಿರ್ದೇಶ್ಯಸ್ವರೂಪ ಮುಮಸಂಸ್ಪರ್ಶನ ಮತುಲಸ್ಪರ್ಶ ಮನುಪಮರಸಮನಾಖ್ಯೇಯ ಪ್ರೀತಿಕರಮುಮಪ್ಪ ಸುರತಸುಖಮಂ ಬೇಂದು ಪರಮಾನಂದಸುಖಮನಾಕೆಯೊಳನುಭವಿಸಿ ರತಾವಸಾನಸಮಯದೊಳ್
ಅಮೃತಲವಲಲಿತಮಾದ
ತ್ತಮೃತದ್ಯುತಿಬಿಂಬಮೆನಿಪ ನಿರ್ಭರ ಸುರತ
ಶ್ರಮಜಲಲವಲಿತಮನವ
ಳ ಮುಖೇಂದುವನಡರೆ ನೋೞ್ಪ ಸೈಪಂ ಪಡೆವೆಂ      ೧೧
ವ|| ಮತ್ತಮೆಳವೆಂಡಿರ ತಂಡದಲತಗೆಯೂಡಿದಡಿವಜ್ಜೆಗಳಿಂದ ಚ್ಛಿಱದ ಪಚ್ಚೆಯ ಪಾಸಗಳುಮಂ ಕೇಗುವ ಸೋಗೆಗಳ ಕಳಕಳಂಗಳಿಂ ತೆಕ್ಕನೆ ತೀವಿದ ತಮಾಲತರುಗಳುಮಂ ಪೊಸವಿಸಿಲ ಪೊಳಪಿನಿಂ ನುಣ್ಣನುಜ್ಜಳಿಪ ರನ್ನದದೆಳವೆಳಗಿನ ಬಳಗದಿಂ ಬಣ್ಣಿಸಿ ಸುರಶರಾಸನಂಗಳ ನೆೞಲಿಕ್ಕಿದಂತೆ ನಿಮಿರ್ವ ನಿರ್ಝರಂಗಳುಮನಪ್ಪುಕೆಯ್ದು ಕೇಳೀಪರ್ವತನಿತಂಬಂಗಳೊಳಂ ಪಗೊಳಂಗಳೊಳ್ ತೇಂಕಿ ಪಾಱುವ ಪಕ್ಕಿಗಳೆಱಂಕೆರಿಡಿದುದಿರ್ವ ತಂಪನೀವ ತುಂತುರ್ವನಿಯ ತುಱುಗಲಮಂ ತಳಿರ ನನೆಯಲರ ಕಾಯ ತನಿವಣ್ಣ ಬಣ್ಣಂಗಳಿಂಂ ಚಿತ್ರಿಸಿದಂತಿಡಿದಡರೆ ಗೋಡುಗಳೊಳಂಚಿತಮಾದ ಗೊಂಚಲುಗಳುಮನರ್ಲಂಡನುಂಡು ತನಿಸೊರ್ಕಿಂ ಸೊರ್ಕಿ ತೆಱಂದಿರಿದು ಪಾಱುವ ಪೆಣ್ದುಂಬಿಗಳ ಬಳಗಮನೊಳಗೊಂಡ ಲತಾಮಂಟಪಂಗಳೊಳಂ ತಳರೆ ತಾಗುವ ತೆರೆದುಱುಗಲಲೆಪದಿಂ ಸೂಸಿ ಪಾಸಿಱದು ಬಣ್ಣವುರಂ ತೀವಿದಂತೆ
ದೇವತೆಗಳಿಗೂ ದುರ್ಲಭವೆನಿಸಿರುವ ಅವಳ ಅಧರಾಮೃತವನ್ನು ತೃಪ್ತಿಯಾಗುವವರೆಗೂ ಪ್ರೀತಿಯಿಂದ ಹೀರಿ ನನ್ನ ಪ್ರಾಣಕಾಂತೆಯ ಭೋಗಸುಖದ ಪುಣ್ಯದಿಂದ ಕೃತಾರ್ಥನಾಗುತ್ತೇನೆ. ೧೦. ಹಾಗೆಯೆ ಅವಳ ಸುಂದರವಾದ ಕಣ್ಣುಗಳು ಹೆಚ್ಚುಹೆಚ್ಚಾದ ಆನಂದಾನುಭವದಿಂದ ಸೊಕ್ಕಿ ಜಡವಾಗುವಂತೆಯೂ, ವಿಶ್ವಾಸದಿಂದ ಕೂಡಿರುವ ಮೊದ್ದುಮಾತುಗಳು ಇಂಪನ್ನು ಸುರಿಸಿ ಬತ್ತಿಹೋಗಿದೆಯೆಂಬಂತೆ ಬಾಯಿ ಒಣಗಿ ಹೋಗಲು, ಮನಸ್ಸಿನಲ್ಲಿ ತುಂಬಿ ಭರ್ತಿಯಾಗಿರುವ ಪ್ರೀತಿಯೆಂಬ ಅಮೃತರಸವನ್ನು ಎಲ್ಲಾ ಅಂಗಗಳೂ ಹೊರಸೂಸುತ್ತಿವೆಯೋ ಎಂಬಂತೆ ಬೆವರುನೀರು ಶರೀರದಲ್ಲಿ ಹರಡುತ್ತಿರಲು, ನಯವಾದ ಮಾತುಗಳಿಂದ ಮನರೊಲಿಸಿ ಅವಳಲ್ಲಿ ಬೆರೆಯುತ್ತೇನೆ. ವ|| ಅದಲ್ಲದೆ ಸರ್ವಜನಸಾಮಾನ್ಯವಾಗಿದ್ದರೂ ಏಕಾಗ್ರಚಿತ್ತತೆಯಿಂದ ಮಾತ್ರ ಆಸ್ವಾದಿಸಲ್ಪಡುವ, ತ್ವಗಿಂದ್ರಿಯವೇದ್ಯವೆನಿಸಿದ್ದರೂ ಹೃದಯಸಂವೇದ್ಯವಾದ, ಮತ್ತನ್ನುಂಟುಮಾಡುವುದಾದರೂ ಇಂದ್ರಿಯಗಳ ತಿಳಿವಳಿಕೆಗೆ ಪಾತ್ರವಾಗುವ, ಉಜ್ವಲಸ್ವಭಾವವುಳ್ಳದ್ದಾದರೂ ಮನ್ಮಥಾಗ್ನಿಯ ಶಮನವನ್ನುಂಟುಮಾಡುವ, ತಡೆಯಲಾರದಷ್ಟು ಉಚ್ಛಾ ಸ, ಶ್ರಮ, ಬೆವರುಗಳನ್ನು ಉಂಟುಮಾಡುವುದಾದರೂ ಪರಮಾಹ್ಲಾದಕರವನ್ನುಂಟುಮಾಡುವ, ಅನುಭವಿಸುತ್ತಲೇ ಇದ್ದರೂ ಮತ್ತೂ ಅನುಭವಿಸಬೇಕೆಂಬ ಆಸೆಯನ್ನುಂಟುಮಾಡುವ, ಸಾವಿರಾರು ಸಲ ಅನುಭವಿಸಿದ್ದರೂ ಚವಿತಚರ್ವಣವಾಗದಿರುವ, ಬಹಳ ಸ್ಪಷ್ಟವಾಗಿದ್ದರೂ ಇದು ಹೀಗೆ ಎಂದು ನಿರೂಪಿಸಲು ಅಶಕ್ಯವಾಗಿರುವ, ಅಸಾಧಾರಣವಾದ ಸ್ಪರ್ಶಸುಖವನ್ನುಂಟುಮಾಡುವ, ಹೇಳಲಾಗದಷ್ಟು ಪ್ರೀತಿಯನ್ನುಂಟು ಮಾಡುವ, ಬೇರೊಂದು ಮೋಕ್ಷಸುಖದಂತಿರುವ ರತಿಸುಖವನ್ನು ಅನುಭವಿಸುವೆನು. ಕೊನೆಯಲ್ಲಿ. ೧೧. ಚಂದ್ರಮಂಡಲವು ಅಮೃತದ ಹನಿಗಳಿಂದ ಕೂಡಿಕೊಂಡು ಸುಂದರವಾಗಿರುವಂತೆ ಗಾಢವಾದ ಸುರತದ ಆಯಾಸದಿಂದ ಉಂಟಾದ ಬೆವರಿನ ಹನಿಗಳಿಂದ ಸೊಬಗನ್ನುಂಟುಮಾಡುವ ಅವಳ ಮುಖಚಂದ್ರನನ್ನು ನೋಡುವ ಭಾಗ್ಯವನ್ನು ಪಡೆಯುತ್ತೇನೆ ! ವ|| ಮತ್ತು ಗುಂಪಿನ ಅರಗಿನ ರಸವನ್ನು ಬಳಿದಿರುವ ತರುಣಿಯರ ಕಾಲಿನ ಗೆಜ್ಜೆಗಳಿಂದ ಮುದ್ರಿತವಾದ ಹಾಸುಗಲ್ಲುಗಳಿಂದಲೂ, ಕೂಗುತ್ತಿರುವ ನವಿಲುಗಳ ಕಲಕಲಧ್ವನಿಯಿಂದ ಆವರಿಸಲ್ಪಟ್ಟಿರುವ ಹೊಂಗೆಮರಗಳಿಂದಲೂ, ಎಳಬಿಸಿಲಿನ ಹೊಳಪಿನಿಂದ ಚೆನ್ನಾಗಿ ಪ್ರಕಾಶಿಸುವ ರತ್ನಗಳ ನುಣುಪಾದ ಕಾಂತಿಗಳ ಸಮೂಹದಿಂದ ಚಿತ್ರಿತವಾದ, ಅದರಿಂದಲೆ ಕಾಮನಬಿಲ್ಲಿನ ಪ್ರತಿಬಿಂಬವನ್ನು ಹೊಂದಿರುವಂತೆ ಶೋಭಿಸಿ ಹರಿಯುತ್ತಿರುವ ಗಿರಿನದಿಗಳಿಂದಲೂ ಕೂಡಿಕೊಂಡಿರುವ ಕ್ರೀಡಾಪರ್ವತದ ಸಮಭೂಮಿಗಳಲ್ಲೂ ಮತ್ತು ತಾವರೆಗೊಳಗಳಲ್ಲಿ ಈಜಾಡಿ ಹಾರುತ್ತಿರುವ ಹಕ್ಕಿಗಳ ರೆಕ್ಕೆಗಳಲ್ಲಿ ಸೇರಿಕೊಂಡಿದ್ದು ಉದುರುತ್ತಿರುವ, ತಂಪನ್ನುಂಟುಮಾಡುವ, ತುಂತುರುಹನಿಗಳ ಗುಂಪನ್ನೂ, ಚಿಗುರಿನ, ಮೊಗ್ಗಿನ, ಕಾಯ, ಮಾಗಿದ ಹಣ್ಣಿನ ಬಣ್ಣಗಳಿಂದ ಚಿತ್ರಿಸಿದಂತಿರುವ ದಟ್ಟವಾದ ಹಾಗೂ ನೀಳವಾದ ಕೊಂಬೆಗಳ ಸುಂದರವಾದ ಗೊಂಚಲುಗಳನ್ನೂ, ಹೂವಿನ ರಸವನ್ನು ಕುಡಿದು ನುಸುಳಿ ಹಾರುತ್ತಿರುವ ಹೆಣ್ಣುದುಂಬಿಗಳ
ಬೆಡಂಗುವಡೆದ ಬಣ್ಣವಣ್ಣಿಗೆಯ ನೀರ್ವೂಗಳ ರಜಂಗಳುಮನೊಳದೊಂಡಿನ ಪಾಲ್ಗಲುಮಂ ಪೀರ್ದಿಂಗೊರಲ್ಗಳಾದ ನೀರ್ವಕ್ಕಿಗಳ ಸುಸಿಲ ಮಸಕದಿಂಚರಂಗಳುಮಂ ನೀರಾಟವಾಡುವ ಗಾಡಿಕಾರ್ತಿಯರ ಘನಜಘನಂಗಳ ಪೆರ್ಮೊಲೆಯ ಪೊರ್ಕುಳಿಯಿಂ ಪಱವಱಯಾದ ಪೆರ್ದೆರೆಗಳುಮಂ ತಳೆದ ಪೂಗೊಳಂಗಳೊಳಂ ಪಲತಿಱದ ರಮಣೀಯಪ್ರದೇಶಂಗಳೊಮೊಂದುಪೊತ್ತಗಲದೆ ಮೆಯ್ಗೆ ಮೆಚ್ಚಿದಂ ತೊಚ್ಚತಂ ಕಾದಂಬರಿಯೊಳ್ ನೆರೆದು ನಿಸರ್ಗರಮಣೀಯಮಪ್ಪ ಯವ್ವನಮಂ ರಮಣೀಯತರಮಾಗೆ ನೆಗೞುತ್ತಮಿರ್ಪೆನದಲ್ಲದೆಯುಂ
ಮನದನ್ನಳೆನಿಸಿ ನೆಗೞ್ವೆ
ನ್ನಿನಿಯಳ್ಗಾಂ ಪೇೞ್ದನಂತರಂ ಮಾಡಿಸುವೆಂ
ಮನಮೊಸೆದಾ ವೈಶಂಪಾ
ಯನಂಗೆ ಮದಲೇಖೆಯೊಳ್ ವಿವಾಹೋತ್ಸವಮಂ     ೧೨
ವ|| ಎಂದಿಂತನಂಚಿಂತಾಂತರಂಗಂ ಪಲುಂಬಿ ಪಂಬಲಿಸುತ್ತುಂ ನಿಚ್ಚಪಯಣಂಗಳಿಂ ಯುವರಾಜನನೇಕ ಯೋಜನಂಗಳಂ ಪೆಱಗಿಕ್ಕಿ ಪೋಗುತ್ತಮಿರೆಯಿರೆ
ವಸುಧಾಚಕ್ರಕ್ಕೆ ಕಾಲಾಯಸಗೃಹವರಣಂ ಚಂದ್ರಬಿಂಬಕ್ಕೆ ರಾಹು
ಗ್ರಸನಂ ಚಂದ್ರಾಂಶುಬಿಂಬಕ್ಕವಮೆಯ ರಜನೀಪ್ರೋದ್ಗಮಂ ವಜ್ರವಹ್ನಿ
ಪ್ರಸರಕ್ಕುದ್ದಾಮಧೂಮೋದಯಮಖಿಲಲವಿಯೋಗಾತುರರ್ಗಧಕಾರೋ
ಲ್ಲಸನಂ ತಾನೆಂಬಿನಂ ಬಂದುದು ಬಹುಳ ತಟಿಜ್ವಾಲಮಂಭೋದಕಾಲಂ             ೧೩
ತಿರುವಂ ಮುಪ್ಪುರಿಗೊಂಡು ಮಿಲ್ಲಿಸುವ ಮಿಂಚಂ ಮಾಡಿ ನೀಡುಂ ಭಯಂ
ಕರಮಾಗೇಱಸಿಕೊಂಡು ಶಕ್ರ್ವ ಧನುವಂ ಧಾರಾಶರಾಸಾರಮಂ
ಸುರಿಯುತ್ತುಂ ಘನಘೋಷಗರ್ಘರತರ ಪ್ರಧ್ವಾನಿದಂದಾರ್ದು ಪಾ
ರ್ದಿರದುದ್ದಾಮ ನಿದಾಘಮಂ ಬೆದ ಬೆಂಕೊಂಡತ್ತು ಮೇಘಾಗಮಂ          ೧೪
ವ|| ಅಂತು ಬಂದ ಮೇಘಾಗಮದೊಳ್ ವಿಯೋಗಿಜನಂಗಳ ಮೊಗಂಗಳುಂ ದಿಗಂತರಂಗಳುಮೊಡನೊಡನೆ ಕತ್ತಲಿಸಿದುವವರ ಮನಮಂ ಮರಾಳಕುಲಮುಮೊಡನೊಡನೆ ಬೆದಱದುವವರ ನಿಶ್ವಾಸವಾತಂಗಳುಂ ಧಾರಾಕದಂಬಂಗಳುಮೊಡನೊಡನೆ ಪೊಣ್ಮಿದುವವರ ಕಣ್ಮಲರ್ಗಳುಂ ಕಾರಮುಗಿಲ್ಗಳುಮೊಡನೊಡನೆ ವಾರಿಧಾರೆಗಳಂ ಸುರಿದುವವರ ಹೃದಯಂಗಳುಂ ನದೀನದಂಗಳುಮೊಡನೊಡನುತ್ಕಲಿಕೆಯ್ದುವರರ ರಣರಣಕಾವಸ್ಥೆಗಳುಂ ಕೆಂ ಕಂ ದಳಂಗಳು ಮೊಡನೊಡನೆ ವಿಜೃಂಭಿಸಿದುವವರ ಮನೋರಥಂಗಳುಂ ಮೇಘವರ್ಣಂಗಳುಮೊಡನೊಡನೆ ಬಹುವಿಧಂಗಳಾದುವಂತುಮಲ್ಲದೆಯುಂ
ಗುಂಪನ್ನೂ ಒಳಗೊಂಡಿರುವ ಬಳ್ಳಿಮನೆಗಳಲ್ಲೂ ಮತ್ತು ಒಂದಕ್ಕೊಂದು ತಗುಲುತ್ತಾ ಹೊರಡುತ್ತಿರುವ ಅಲೆಗಳ ಸಮೂಹದ ಚಲನೆಯಿಂದ ಚೆಲ್ಲಿ ಹರಡಿಕೊಂಡು ಚಿತ್ರಿತವಾದಂತೆ ಸೊಬಗನ್ನು ಪಡೆದಿರುವ ನಾನಾ ಬಣ್ಣದ ನೀರುಹೂವುಗಳ ಧೂಳುಗಳನ್ನೂ ದಂಟಿನೊಳಗಣ ದಿಂಡಿನ ರಸವನ್ನೂ ಹೀರಿ ಮಧುರವಾದ ಕಂಠವನ್ನು ಹೊಂದಿರುವ ನೀರಹಕ್ಕಿಗಳ ಮಿಗಿಲಾದ ಸಂಭೋಗಕ್ರೀಡೆಯಿಂದ ಉಂಟಾಗುವ ಇಂಪಾದ ಧ್ವನಿಯನ್ನೂ, ಜಲಕ್ರೀಡೆಯಾಡುತ್ತಿರುವ ಸುಂದರಿಯರ ನಿತಂಬಗಳ ಮತ್ತು ತೋರಮೊಲೆಗಳ ಹೊಡೆತದಿಂದ ಚೆಲ್ಲಾಪಿಲ್ಲಿಯಾದ ದೊಡ್ಡ ದೊಡ್ಡ ಅಲೆಗಳನ್ನೂ ಹೊಂದಿರುವ ಹೂವಿನ ಕೊಳಗಳಲ್ಲೂ, ಹೀಗೆಯೆ, ಹಲವು ತೆರದ ಮನೋಹರವಾದ ಸ್ಥಳಗಳಲ್ಲಿ ಒಂದು ಕ್ಷಣಕಾಲವೂ ಬಿಟ್ಟಿರದೆ, ಶರೀರಕ್ಕೆ ಹಿತವಾಗುವಂತೆ ಕಾದಂಬರಿಯೊಂದಿಗೆ ಕ್ರೀಡಿಸುತ್ತಾ ಸ್ವಭಾವತ ರಮಣೀಯವಾದ ಯೌವನವನ್ನು ಅತ್ಯಂತ ರಮಣೀಯವನ್ನಾಗಿ ಮಾಡುತ್ತಾ ಇರುತ್ತೇನೆ! ಅಲ್ಲದೆ ೧೨. ವಿಶ್ವಾಸಪಾತ್ರಳಾದ ನನ್ನ ಪ್ರಿಯಳಿಗೆ ಹೇಳಿ ಪ್ರೀತಿಯಿಂದ ವೈಶಂಪಾಯನನಿಗೆ ಮದಲೇಖೆಯೊಂದಿಗೆ ವಿವಾಹೋತ್ಸವವನ್ನು ಮಾಡಿಸುತ್ತೇನೆ !” ವ|| ಇವೇ ಮೊದಲಾದ ಅನೇಕ ಆಶೋತ್ತರಗಳಿಂದ ತುಂಬಿದ ಮನಸ್ಸುಳ್ಳವನಾಗಿ, ಹಲುಬಿ ಹಂಬಲಿಸುತ್ತಾ ನಿತ್ಯಪ್ರಯಾಣಗಳಿಂದ ಅನೇಕ ಯೋಜನೆಗಳನ್ನು ಅತಿಕ್ರಮಿಸಿ ಹೋದನು. ೧೩. ಭೂಮಂಡಲಕ್ಕೆ ಲೋಹಪಂಜರದ ಬಂಧನದಂತೆಯೂ, ಚಂದ್ರಬಿಂಬಕ್ಕೆ ರಾಹುಗ್ರಸನದಂತೆಯೂ, ಸೂರ್ಯಮಂಡಲಕ್ಕೆ ಅಮಾವಾಸ್ಯೆಯ ರಾತ್ರಿಯು ಒದಗಿದಂತೆಯೂ, ಸಿಡಿಲೆಂಬ ಬೆಂಕಿಯು ಹರಡುವುದಕ್ಕೆ ಮೊದಲು ದೊಡ್ಡಹೊಗೆ ಎದ್ದಿರುವಂತೆಯೂ, ವಿರಹಿಜನಕ್ಕೆಲ್ಲ ಕಗ್ಗತ್ತಲೆ ಕವಿದಂತೆಯೂ ಇರುವ ಅತ್ಯಕವಾದ ಮಿಂಚುಗಳ ಗುಂಪಿನಿಂದ ಕೂಡಿದ ಮಲೆಗಾಲವು ಬಂದಿತು. ೧೪. ಮಳೆಗಾಲವು ಚಲಿಸುವ ಮಿಂಚುಗಳನ್ನು ಒಟ್ಟಾಗಿ ಸೇರಿಸಿ ಹೊಸೆದು ಮೌರ್ವಿಯನ್ನಾಗಿ ಮಾಡಿಕೊಂಡು, ಕಾಮಬಿಲ್ಲನ್ನು ಬಹಳ ಭಯಂಕರವಾಗುವಂತೆ ಹೆದೆಯೇರಿಸಿ ಕಟ್ಟಿ, ಜಲಧಾರೆಗಳೆಂಬ ಬಾಣಗಳ ಮಳೆಯನ್ನು ಸುರಿಸುತ್ತಾ, ಗುಡುಗು ಸಿಡಿಲುಗಳ ಗುಡುಗುಡು ಧ್ವನಿಯಿಂದ ಗಟ್ಟಿಯಾಗಿ ಗರ್ಜಿಸಿ ನೋಡಿ ಮಹತ್ತರವಾದ ಬೇಸಿಗೆಯನ್ನು ಹೆದರಿಸಿ ಓಡಿಸಿತು! ವ|| ಹಾಗೆ ಬಂದ ಮಳೆಗಾಲದಲ್ಲಿ ತಮ್ಮ ಮಡದಿಯರಿಂದ ಅಗಲಿದ ವಿರಹಿಗಳ ಮುಖಗಳೂ ದಿಗಂತಗಳೂ ಒಟ್ಟಿಗೆ ಕಪ್ಪಾದುವು (ವಿರಹಿಗಳ ಮುಖವು ದುಖದಿಂದ ಕಳೆಗುಂದಿತು. ಸೂರ್ಯರಶ್ಮಿಯೇ ಇಲ್ಲದೆ ದಿಕ್ಕುಗಳು ಕಪ್ಪಾಗಿದ್ದುವು. ವಿರಹಿಗಳ ನಿಟ್ಟಿಸಿರೂ ಜಲಧಾರೆಗಳೂ ಒಟ್ಟಿಗೆ ಹೊಮ್ಮಿದುವು. ಅವರ ಕಣ್ಣುಗಳೂ ಮಳೆಮೋಡಗಳೂ ಒಟ್ಟಿಗೆ ನೀರು ಸುರಿಸಿದುವು.
ಧರೆಯೊಳ್ ಶಾಲೂರಸಂಘಂ ಪವನಪಥದೊಳಂಭೋಧರಾನೀಕವಾಶಾಂ
ತರದೊಳ್ ಜಝಾಸಮೀರಂ ವನಸಮುದಯದೊಳ್ ಕೇಕಿಸಂಘಾತಮುರ್ವೀ
ಧರಚಕ್ರಪ್ರಾಂತದೊಳ್ ನಿರ್ಝರತತಿ ತಟಿನೀವ್ಯೂಹದೊಳ್ ಪೂರವಾರಂ
ವಿರಹಿವ್ರಾತಂ ಬಿಗುರ್ವಂತೊಡನೊಡನೆ ರುತಂ ಪರ್ರಿಸುತ್ತಿರ್ದುವೆತ್ತಂ   ೧೫
ಬಯಲೊಳ್ ಪರ್ವುಗೆದೋಱ ನುಣ್ಬಸಲೆಯೊಳ್ ಮೆಯ್ದೋಱ ನೀರ್ದಾಣದೊಳ್
ನಯಮಂ ಬೀಱ ಮಹೀಧ್ರದೊಳ್ ಮಸಕಮಂ ಕೈಗೊಂಡು ಶಾಖಾಸಮು
ಚ್ಚಯದೊಳ್ ಸಂದಣಿಗೊಂಡು ತಾಳವನದೊಳ್ ಕಾರ್ಕಶ್ಯಮಂ ಮಾಡಿಕೊಂ
ಡು ಯಥಾಸಾರನಿಪಾತಮುಣ್ಮಿದುದು ಮೇಘೋನ್ಮುಕ್ತಧಾರಾರವಂ         ೧೬
ಸುರಿತ ತಟಿತ್ಪ್ರಭಾಪ್ರತತಿ ಕೞ್ತಲೆಯಂ ಸುರಗೋಪಕಾಂತಿ ಪಾಂ
ಡುರತೆಯನಂಬುವಾಹತತಿ ಶೋಷಣಮಂ ಘನವಾರಿಧಾರೆ ನಿ
ರ್ಭರಪರಿತಾಪಮಂ ಕುಟಜಕುಂದ ನವೋದ್ಗಮವಾಟಿ ರಾಗಮಂ
ವಿರಹಿಜನಕ್ಕೆ ಮಾಡಿದುದು ನೋಡುವೊಡೆಯ್ದೆ ವಿರುದ್ಧಮೆಂಬಿನಂ            ೧೭
ವ|| ಅಂತು ಬಂದ ಮೞೆಗಾಲಮಂ ಬಗೆಯದೆ ಸುಹೃದ್ದರ್ಶನಕುತೂಹಲದೊಳಂ ಕಾದಂಬರೀಸಮಾಗಮೌತ್ಸುಕ್ಯದೊಳಮೆಲ್ಲಿಯುಂ ತಡೆಯದೆ ಪಲವು ಪಯಣಂಗಳುಂ ಚಿತ್ರರಥವನಕ್ಕೆ ಸಮೀಪವೆನೆ ಬರ್ಪಿನವನ್ನೆಗಂ ಪತ್ರಲೇಖೆಯಂ ಕಳುಪಿ ಮಗುೞ್ದುಂ ಬಂದು ಪೊಡಮಟ್ಟ ಮೇಘನಾದನನಿದಿರೊಳ್ ಕಂಡು ವೈಶಂಪಾಯನವಾರ್ತಾಕರ್ಣನೋತ್ಸುಕನಾಗಿ ಚಂದ್ರಾಪೀಡನಿಂತೆಂದಂ
ಪ್ರಿಯಸಖವಾರ್ತೆಯಂ ತಿಳಿಯೆ ಬಿನ್ನವಿಸನ್ನೆಗಮಿರ್ಕೆ ಪತ್ರಲೇ
ಖೆಯ ದೆಸೆ ಕಂಡುದುಂಟೆ ಸಖನೇಂ ಸುಖಮಿರ್ದನೆ ತದ್ವನಾಂತದ
ಲ್ಲಿಯೆ ನೆಲೆಸಿರ್ದ ಕಾರಣವದೇಂ ನಿನಗಾತನದೇನನೆಂದನೆ
ನ್ನಯ ಬರುತಿರ್ದುದುಂ ವಿದಿತಮಾದುದೆ ಕಾಣ್ಬೆನೆ ಪೋದೊಡಾತನಂ     ೧೮
ವ|| ಎಂದು ಬೆಸಗೊಳ್ವುದುಂ ದೇವರ್ ಬೆಸಸಿದಲ್ಲಿವರಂ ಪೋಗಿ ಪತ್ರಲೇಖೆಯಂ ಕಳುಪಿ ಬಂದೆನಲ್ಲದೆ ವೈಶಂಪಾಯನ ವೃತ್ತಾಂತಮನಱಯೆನೆಂದು ಮೇಘನಾದಂ ನುಡಿಯೆ ಚಂದ್ರಾಪೀಡಂ ಸುಹೃತ್ಸೆ ಹಕಾತರಹೃದಯನಾಗಿ ಬೇಗಂ ನಡೆಗೊಂಡು ಚಿತ್ರರಥಮನೆಯ್ಠಿ
ಅವರ ಹೃದಯಗಳೂ ಗಂಡು ಹೆಣ್ಣು ಹೊಳೆಗಳೂ (ನದನದಿಗಳು) ಒಟ್ಟಿಗೆ ಉತ್ಕಲಿಕೆಗಳನ್ನು (೧. ಕಾತರತೆ, ೨. ಅಲೆ) ಪಡೆದುವು. ಅವರ ವಿರಹಾವಸ್ಥೆಯೂ ಚಿಗುರುಗಳೂ ಒಟ್ಟಿಗೆ ಹೆಚ್ಚಿದುವು. ಅವರ ಮನೋರಥಗಳೂ ಮೋಡದ ಬಣ್ಣಗಳೂ ಒಟ್ಟಿಗೆ ನಾನಾಬಗೆಯಾದವು. ಅದಲ್ಲದೆ, ೧೫. ಭೂಮಿಯಲ್ಲಿ ಕಪ್ಪೆಗಳೂ ಆಕಾಶಮಾರ್ಗದಲ್ಲಿ ಮೇಘಗಳೂ ದಿಕ್ಕುಗಳ ಮಧ್ಯದಲ್ಲಿ ಬಿರುಗಾಳಿಯೂ ಕಾಡುಗಳಲ್ಲಿ ನವಿಲುಗಳ ತಂಡವೂ ಬೆಟ್ಟಗಳಲ್ಲಿ ಝರಿಗಳೂ ನದಿಗಳಲ್ಲಿ ಪ್ರವಾಹಗಳೂ ವಿರಹಿಗಳೆಲ್ಲ ಭಯಪಡುವಂತೆ ಎಲ್ಲೆಲ್ಲೂ ಸದ್ದನ್ನು ಹೆಚ್ಚು ಹೆಚ್ಚಾಗಿ ಮಾಡುತ್ತಿದ್ದುವು. ೧೬. ಮೋಡಗಳಿಂದ ಸುರಿಯುತ್ತಿರುವ ಜಲಧಾರೆಗಳ ಸಪ್ಪಳವು ಮೈದಾನಗಳಲ್ಲಿ ಹರಡಿಕೊಂಡು ಮೃದುವಾದ ಹಸುರುಹುಲ್ಲಿರುವ ಪ್ರದೇಶಗಳಲ್ಲಿ ಕಾಣಿಸಿಕೊಂಡು, ಜಲಾಶಯಗಳಲ್ಲಿ ಮೆದುವಾಗಿ, ಪರ್ವತಗಳಲ್ಲಿ ವಿಜೃಂಭಿಸಿ, ಕೊಂಬೆಗಳಲ್ಲಿ ಗುಂಪುಗೂಡಿ, ತಾಳೆಮರದ ಕಾಡುಗಳಲ್ಲಿ ಕಠಿನತನವನ್ನು ವ್ಯಕ್ತಪಡಿಸಿ, ಧಾರಾಸಂಪಾತವನ್ನನುಸರಿಸಿ ಹರಡಿತು. ೧೭. ಹೊಳೆಯುವ ಮಿಂಚಿನ ಬೆಳಕು ವಿರಹಿಗಳಿಗೆ ಕತ್ತಲೆಯನ್ನುಂಟುಮಾಡುತ್ತಿತ್ತು. (ದಿಕ್ಕು ತೋಚದಂತೆ ಮಾಡುತ್ತಿತ್ತು). ಮಿಂಚುಹುಳುಗಳ ಹೊಂಬಣ್ಣದ ಬೆಳಕು ಇವರ ಶರೀರವು ಬಿಳುಪಾಗುವಂತೆ ಮಾಡುತ್ತಿತ್ತು. ಮೋಡಗಳ ಗುಂಪು ಇವರ ದೇಹವು ಒಣಗುವಂತೆ ಮಾಡುತ್ತಿತ್ತು. ದಟ್ಟವಾದ ಜಲಧಾರೆಯು ಬಹಳ ಸಂತಾಪವನ್ನುಂಟುಮಾಡುತ್ತಿತ್ತು. ಬೆಟ್ಟಮಲ್ಲಿಗೆ, ಮೊಲ್ಲೆ ಎಂಬ ಬಿಳಿಯ ಬಣ್ಣದ ಹೂವುಗಳನ್ನು ಬೆಳೆಯುವ ಹೊಸ ಕೈದೋಟವು ಇವರಿಗೆ ರಾಗವನ್ನು (೧. ಪ್ರೀತಿ, ೨. ಕೆಂಪು) ಉಂಟುಮಾಡುತ್ತಿತ್ತು. ಇವೆಲ್ಲವೂ ನೋಡಿದರೆ ವಿರುದ್ಧವಾಗಿ ಕಾಣುತ್ತಿದ್ದುವು. ವ|| ಹೀಗೆ ಬಂದ ಮಳೆಗಾಲವನ್ನೂ ಗಮನಿಸದೆ ಸ್ನೇಹಿತನನ್ನು ನೋಡಬೇಕೆಂಬ ಕುತೂಹಲದಿಂದಲೂ, ಕಾದಂಬರಿಯೊಂದಿಗೆ ಕೂಡಬೇಕೆಂಬ ಉತ್ಸಾಹದಿಂದಲೂ, ಎಲ್ಲಿಯೂ ನಿಲ್ಲದೆ ಕೆಲವು ದಿನಗಳು ಪ್ರಯಾಣ ಮಾಡಿ ಚಿತ್ರರಥೋದ್ಯಾನದ ಹತ್ತಿರಕ್ಕೆ ಬಂದನು. ಅಷ್ಟರಲ್ಲಿ ಪತ್ರಲೇಖೆಯನ್ನು ಕಳುಹಿಸಿ ಹಿಂದಿರುಗಿಬರುತ್ತಿದ್ದ ಮೇಘನಾದನು ಸಂಸಿ ನಮಸ್ಕಾರಮಾಡಿದನು. ಅವನನ್ನು ಎದುರಿನಲ್ಲೆ ಕಂಡು ವೈಶಂಪಾಯನನ ಸಮಾಚಾರವನ್ನು ಕೇಳಬೇಕೆಂಬ ಕುತೂಹಲವುಳ್ಳವನಾಗಿ ಚಂದ್ರಾಪೀಡನು ಮೇಘನಾದನನ್ನು ಕುರಿತು ಹೀಗೆಂದನು. ೧೮. “ಮೇಘನಾದ, ಪತ್ರಲೇಖೆಯ ಸಮಾಚಾರವು ಸ್ವಲ್ಪ ಹಾಗಿರಲಿ. ವೈಶಂಪಾಯನನ ವೃತ್ತಾಂತವನ್ನು ಮೊದಲು ನನಗೆ ತಿಳಿಸು. ನೀನು ನನ್ನ ಗೆಳೆಯನನ್ನು ಕಂಡಿದ್ದೆಯಾ? ಸುಖವಾಗಿರುವನೆ? ಕಾಡಿನಲ್ಲಿ ನೆಲಸಲು ಕಾರಣವೇನು? ನಿನಗೆ ಅವನು ಏನು ಹೇಳಿದನು? ನಾನು ಬರುವುದು ಅವನಿಗೆ ಗೊತ್ತೆ? ನಾನು ಹೋದರೆ ಅವನು ಸಿಕ್ಕುತ್ತಾನೆಯೆ?” ವ|| ಎಂದು ಕೇಳಲಾಗಿ ಮೇಘನಾದನು “ಸ್ವಾಮಿ, ತಾವು ಮೊದಲು ಅಪ್ಪಣೆಮಾಡಿದ ಸ್ಥಳದವರೆಗೆ
ತೊಲಗುಗುಮೊ ಕೆಳೆಯನೊರ್ದೆಸೆ
ಗೆ ಲಜ್ಜೆಯಿಂ ನಮ್ಮ ಬರವುಗೇಳ್ದೊಡೆನುತ್ತಾ
ಕುಲಮತಿ ಯುವರಾಜಂ ರಾ
ಜಲೋಕಮಂ ಬನದ ಪೊಱಗೆ ಕಾಪಂ ಪೇೞಂ            ೧೯
ವ|| ಅನಂತರಂ ತಾನುಮಾ ವನಮಂ ಪುಗುವಲ್ಲಿ ಜಲಧರಗಳಿತಧಾರಾಜಲಕ್ಲಿನ್ನತೀರ ತರುತಳಮುಮಾಪ್ಲಾವಿ ತೋಪಾಂತಶಾಡ್ವಲಮುಂ ಅನವರತ ರೋಧೋಜಲಪ್ರವೇಶಕಲುಷಿತ ಪ್ರಾಂತಮುಮವಶೀರ್ಯ ಮಾಣೋದ್ದಂಡಕುಮುದದಳಗಹನಮುಂ ಮನೋಜ್ಞಕಮಲಷಂಡಮುಂ ಜರ್ಝರಿತಕಲ್ಹಾರಕುವಲಯಮುಮುದ್ಭಾ ಂತಭ್ರಮರಮುಂ ಉಡ್ಡೀನಹಂಸಸಾರ್ಧಮುಂ ಉತ್ಕಂಪಿತ ಕಾದಂಬಕದಂಬಕಾಶ್ರಯಮಾಣೋಪಕೂಲ ನಡ್ವಲಮುಂ ಅವಶಿಷ್ಟ ದಳನಿಲೀಯಮನೋಚ್ಚಕಿತ ಚಕ್ರವಾಕಯುಗಮುಮೆನಿಸಿ ತಜ್ಜಲದೋಷಹತಿಯಿಂ ಜಲದ ಕಾಲೋಪಹತಿಯಿಂ  ಬೇಂದು ಸರೋವರಮೆಂಬ ಸಂದೆಯಮಂ ಸಂದಿಸಚ್ಛೋದಸರೋವರಮಂ ಕಂಡು
ವನಾಂತರದ ಪೆರ್ಮರಂ ಪೊದಱು ಪಳ್ಳಕೊಳ್ಳಂಗಳೆಂ
ಬೆನಿತ್ತೆಡೆಯೊಳಂ ತೊೞಲ್ದವನಿಪಾಲರುಂ ತಾನುಮಾ
ವನಾಂತದೊಳೆತ್ತಲುಂ ಸುೞದು ಸುತ್ತಲುಂ ಸುತ್ತಿ ಕಂ
ಡನಿಲ್ಲ ಸಖನಿರ್ದ ಚಿಹ್ನಮುಮನಾ ನರೇಂದ್ರಾತ್ಮಜಂ   ೨೦
ವ|| ಅಂತು ವೈಶಂಪಾಯನನೆಲ್ಲಿಯುಮಱಸಿ ಕಾಣದಾತನ ವೃತ್ತಾಂತಮಂ ಮಹಾಶ್ವೇತೆಯಾದೊಡಱಗುಮೆಂದು ಚಂದ್ರಾಪೀಡದೇವಂ ತದಾಶ್ರಮಮನೆಯ್ದೆವಂದು ಕಿಱದಾನುಂ ದೂರದೊಳ್ ನಿವೇಶಿತ ತುರಂಗಸೈನ್ಯನಪನೀತಸಮಾಯೋಗನಾಗಿ ಪಾವಿನೆರೆಯ ದೊರೆಯ ದುಕೂಲಮಂ ಪೊದೆದು ಯಥಾಸ್ಥಿತಪರ್ಯಾಣಕಮಪ್ಪಿಂದ್ರಾಯುಧಮನೇಱ ಮಹಾಶ್ವೇತಾಶ್ರಮಮಂ ಪೊಕ್ಕು ತುರಂಗಮದಿನವತರಿಸಿ ಪೆಱಗೆ ತೆಗೆದು ಬರ್ಪಿಂದ್ರಾಯುಧದ ಬೞವಿಡಿದು ಮಹಾಶ್ವೇತಾವಲೋಕನ ಕುತೂಹಲದಿಂದೆ ಪರಿಜನಂ ಬರುತ್ತಮಿರೆ ಗುಹಾದ್ವಾರಮನೆಯ್ದೆವರ್ಪಲ್ಲಿ

21-41/

ಚಂದ್ರಾಪೀಡನ ಪ್ರಾಣವಿಯೋಗ [21 to 41]
ದೆಸೆಗೆಟ್ಟುದ್ಬಾಷ್ಪದಿಂದಂ ತರಳಿಕೆ ಪಿಡಿದೆಂತಾನುವಾತ್ಮಾಂಗಮಂ ನೆ
ಮ್ಮಿಸೆ ಜೋಲ್ದಂತಾ ಗುಹಾದ್ವಾರದ ಶಿಲೆಯೊಳೆ ಮನ್ಯೂದ್ಗಮಕ್ಷೋಭದಿಂ ಕಂ
ಪಿಸುತಂ ಪ್ರಾವರ್ಷ ಧಾರಾವಳಿವೊಲೊಗೆವ ಕಣ್ಣೀರ್ಗಳೊಳ್ ತೇಂಕುತಂ ದು
ಖಸಹಸ್ರೋದ್ವೇಜನಾಧೋಮುಖಿಯೆನಿಪ ಮಹಾಶ್ವೇತೆಯಂ ಕಂಡನಾಗಳ್         ೨೧
ಮಾತ್ರ ಹೋಗಿ ಪತ್ರಲೇಖೆಯನ್ನು ಕಳುಹಿಸಿ ಬಂದೆನು. ಇಷ್ಟಲ್ಲದೆ ವೈಶಂಪಾಯನನ ವೃತ್ತಾಂತವೇ ನನಗೆ ತಿಳಿಯದು” ಎಂದು ಹೇಳಿದನು. ಚಂದ್ರಾಪೀಡನು ಗೆಳೆಯನ ಮೇಲಿನ ಪ್ರೀತಿಯಿಂದ ಗಾಬರಿಗೊಂಡ ಮನಸ್ಸುಳ್ಳವನಾಗಿ ಬೇಗ ಬೇಗ ಪ್ರಯಾಣ ಮಾಡಿ ಚಿತ್ರರಥೋದ್ಯಾನಕ್ಕೆ ಬಂದು, ೧೯. “ವೈಶಂಪಾಯನನು ನಾನು ಬಂದಿರುವುದನ್ನು ಕೇಳಿ ನಾಚಿಕೆಯಿಂದ ಬೇರೊಂದು ಕಡೆಗೆ ಹೋಗಿಬಿಡಬಹುದು” ಎಂದು ಮನಸ್ಸಿನಲ್ಲಿ ಆಲೋಚಿಸಿ, ಕಳವಳಗೊಂಡು ತನ್ನ ಜೊತೆಯಲ್ಲಿ ಬಂದಿದ್ದ ರಾಜರನ್ನು ಕಾಡಿನ ಹೊರಗೆ ಸುತ್ತಲೂ ಕಾಯ್ದಕೊಂಡಿರುವಂತೆ ನೇಮಿಸಿದನು. ವ|| ಬಳಿಕ ತಾನೂ ಆ ವನಕ್ಕೆ ಪ್ರವೇಶಮಾಡುತ್ತಿರುವಲ್ಲಿ ಮೋಡಗಳ ದೆಸೆಯಿಂದ ಸುರಿಯುತ್ತಿರುವ ಜಲಧಾರೆಗಳಿಂದ ನೆನೆದುಹೋದ ದಡದ ಮೇಲಿರುವ ಮರಗಳುಳ್ಳ, ತೋಯಿಸಲ್ಪಟ್ಟ ಸಮೀಪದ ಹಸಿರುಹುಲ್ಲಿನ ಪ್ರದೇಶವುಳ್ಳ, ಒಂದೇಸಮನೆ ದಡದಿಂದ ಹರಿದುಬರುವ ನೀರು ಸೇರಿ ಕೊಳಕಾದಿ ಅಂಚುಗಳುಳ್ಳ, ಹಾಳುಮಾಡಲ್ಪಟ್ಟ ಉದ್ದವಾದ ದಂಟಿನಿಂದ ಕೂಡಿಕೊಂಡಿರುವ ಬಿಳಿಯ ನೈದಿಲೆದಳಗಳಿಂದ ತುಂಬಿಕೊಂಡಿರುವ, ಚಂದಗಾಣದಿರುವ ಕಮಲಗಳ ಪೊದರುಳ್ಳ, ಭಗ್ನವಾದ ಕಲ್ಹಾರ ಕನ್ನೈದಿಲೆಗಳುಳ್ಳ, ಗಾಬರಿಗೊಂಡ ದುಂಬಿಗಳುಳ್ಳ, ಹಾರಿಹೋದ ಹಂಸಸಮೂಹವುಳ್ಳ ಮತ್ತು ಅಳಿದುಳಿದಿರುವ ತಾವರೆಯೆಲೆಗಳೊಳಗೆ ಅಡಗಿಕೊಳ್ಳುತ್ತಿರುವ, ಗಾಬರಿಗೊಂಡ ಚಕ್ರವಾಕದಂಪತಿಗಳುಳ್ಳ, ಹೀಗೆಯೆ ಮೋಡಗಳ ಹಾವಳಿಯಿಂದ ಬೇರೊಂದು ಸರೋವರವೋ ಎಂಬ ಸಂದೇಹವನ್ನುಂಟುಮಾಡುವ ಅಚ್ಛೋದಸರೋವರವನ್ನು ಕಂಡನು. ೨೦. ಬಳಿಕ ಚಂದ್ರಾಪೀಡನು ಸಾಮಂತರಾಜದೊಂದಿಗೆ ಕೂಡಿಕೊಂಡು ಕಾಡಿನ ಮಧ್ಯದಲ್ಲಿ ದೊಡ್ಡಮರ, ಪೊದರು, ಹಳ್ಳ, ಕೊಳ್ಳಗಳ ಸ್ಥಳಗಳಲ್ಲೆಲ್ಲಾ ತಿರುಗಾಡಿ ಸುತ್ತಲೂ ಸುತ್ತಿ ಅಲೆದಾಡಿದನು. ಆದರೂ ಅವನಿಗೆ ತನ್ನ ಗೆಳೆಯನ ಸುಳಿವು ಸಿಕ್ಕಲಿಲ್ಲ. ವ|| ಹೀಗೆ ವೈಶಂಪಾಯನನನ್ನು ಎಲ್ಲೆಲ್ಲೂ ಹುಡುಕಿ ಕಾಣದೆ, ಆತನ ವೃತ್ತಾಂತವುಮಹಾಶ್ವೇತೆಗೇನಾದರೂ ಗೊತ್ತಿರಬಹುದೆಂದು ಚಂದ್ರಾಪೀಡನು ಅವಳ ಆಶ್ರಮಕ್ಕೆ ಬಂದು ಸ್ವಲ್ಪ ದೂರದಲ್ಲಿ ಕುದುರಸೈನ್ಯವನ್ನು ಬೀಡುಬಿಡಿಸಿದನು. ಬಳಿಕ ತಾನು ಪೋಷಾಕನ್ನು ತೆಗೆದು, ಹಾವಿನ ಪರೆಯಂತೆ ತೆಳುವಾದ ಪಟ್ಟೆವಸ್ತ್ರಗಳನ್ನು ಧರಿಸಿ, ಹಿಂದಿನಂತೆ ಜೀನುಹಾಕಿದ್ದ ಇಂದ್ರಾಯುಧದ ದಾರಿಯನ್ನೇ ಹಿಡಿದು, ಮಹಾಶ್ವೇತೆಯನ್ನು ನೋಡಬೇಕೆಂಬ ಕುತೂಹಲದಿಂದ ಕೂಡಿರುವ ಪರಿಜನರು ಹಿಂಬಾಲಿಸಿ ಬರುತ್ತಿರಲಾಗಿ ಗುಹೆಯ ಬಾಗಿಲಿಗೆ ಬಂದನು. ಅಲ್ಲಿ! ೨೧. ಮಹಾಶ್ವೇತೆಯು ಗುಹೆಯ ಬಾಗಿಲೆಲ್ಲ ಒಂದು ಹಾಸರೆಕಲ್ಲಿನ ಮೇಲೆ ಕುಳಿತಿದ್ದಾಳೆ. ತರಳಿಕೆಯು ದಿಕ್ಕೆಟ್ಟು ಕಣ್ಣೀರು ಸುರಿಸುತ್ತಾ ಅವಳನ್ನು ಹಿಡಿದುಕೊಂಡು ತನ್ನ ದೇಹಕ್ಕೆ ಒರಗಿಸಿಕೊಂಡಿದ್ದಾಳೆ. ಮಹಾಶ್ವೇತೆಯು ಹಾಗೆಯೆ ಅವಳ ಶರೀರದ ಮೇಲೆ ಜೋಲು ಬಿದ್ದಿದ್ದಾಳೆ.
ವ|| ಅಂತು ಕಂಡು ಭೋಂಕೆನಲಾಶಂಕಿತಹೃದಯನಾಗಿ
ಪಿರಿದುಂ ಹರ್ಷಮನೆನ್ನಯ
ಬರವಿಂದಂ ಮಾಡದೀ ಮಹಾಶ್ವೇತೆಯದೊಂ
ದಿರವಿಂತಿದೇನೊ ಕಾದಂ
ಬರಿಗೇನಾನೊಂದನಿಷ್ಟಮಾಗಲೆವೇೞ್ಕು        ೨೨
ವ|| ಎಂದು ತನ್ನೊಳ್ ಬಗೆಯುತ್ತಮೊಯ್ಯನೊಯ್ಯನೆ ಪೋಗಿ ಶಿಲಾತಲದೊಳ್ ಕುಳ್ಳಿರ್ದು ಬಾಷ್ಟವಿಷಣ್ಣವದನನಾಗಿ ತರಳಿಕೆಯನಿದೇನೆಂದು ಬೆಸಗೊಳ್ದುದುಮಾಕೆ ಕುಮಾರಂ ಬಿಜಂಗೆಯ್ದನೆಂದು ಮಹಾಶ್ವೇತೆಗಱಪುವುದುಮಾ ಕಾಂತೆಯನುಪಸಂಹೃತ ಮನ್ಯುವೇಗೆಯಂ ಗದ್ಗದಿಕಾವಗೃಹ್ಯಮಾಣಕಂಠೆಯು ಮಾಗಿ ಕುಮಾರನನಿಂತೆಂದಳ್
ನಿನಗೇವೇೞ್ದಪಕೆ ಕೇಳಿಸಿದೆನಾಂ ಮದ್ದುಖಮಂ ಮುನ್ನೆ ನಿ
ನ್ನನದುಖಶ್ರವಣಾರ್ಹನಂ ಸಕಲದುಖಾವಾಸೆಯೆಂ ಜೀವಿತ
ಕ್ಕೆ ನಿಬದ್ಧಾಸೆಯನತ್ರಪಾತ್ಮಿಕೆಯನೀಗಳ್ ಮತ್ತೆಯುಂ ಕೇಳಿಸ
ಲ್ಕನುಗೆಯ್ದಪ್ಪೆನಿದೊಂದು ದುಶ್ರವಮುಮಂ ರಾಜಾರಾಜಾತ್ಮಜಾ            ೨೩
ವ|| ಅದೆಂತೆನೆ ನೀಮುಜ್ಜಯಿನಿಗೆ ಬಿಜಯಂಗೆಯ್ದಿರೆಂಬುದನಾಂ ಕೇಯೂರಕನ ಪೇೞ್ಕೆಯಿಂದಱದು ಭೋಂಕನೆ ವಿದೀರ್ಣಹೃದಯೆಯಾಗಿ ಚಿತ್ರರಥಮನೋರಥಮುಂ ಮದಿರಾದೇವಿಯ ಮನೋಭಿಲಷಿತಮುಂ ಮದೀಯಸಮೀಪಹಿತಮುಂ ಕಾದಂಬರಿಯ ಮನಪ್ರಿಯಸಮಾಗಮನ ನಿರ್ವೃತಿಯುಂ ಸಮನಿಸಿತಿಲ್ಲೆಂದು ಮನಂ ನೊಂದು ವೈರಾಗ್ಯದಿಂ ಮದೀಯಪ್ರಿಯಸಖಿಯ ಕೂರ್ಮೆಯ ತೊಡರ್ಪಂ ಪಱದು ಮಹಾಘೋರತರ ತಪಶ್ಚರಣಾರ್ಥಂ ಮತ್ತಮಿಲ್ಲಿಗೆವಂದಿರ್ದೆನನ್ನೆಗಮೊಂದು ದಿವಸಂ
ನಸುದೋಱುತ್ತಿರ್ದ ನುಣ್ಮೀಸೆಗಳುಮತಿಮೃದುಸ್ನಿಗ್ಧಕೇಶಂಗಳುಂ ಕ
ಣ್ಗೆಸೆಯಲ್ ಮೂಲೋಕಮಂ ಯವ್ವನಚತುರತರಾಪಾಂಗದಿಂದೊಂದು ಸೀರ್ಪು
ಲ್ಗೆಸೆವನ್ನಂ ಮಾಡುತಂಗಪ್ಪಭೆಯೊಳಖಿಲ ಕಾಂತಾರಮಂ ಕೂಡೆ ತೇಂಕಾ
ಡಿಸುತಂ ವಿಪ್ರೋತ್ತಮಂ ನಿನ್ನಯ ಹರಯದವಂ ಬಂದನೊರ್ವಂ ಕುಮಾರಂ         ೨೪
ವ|| ಅಂತು ಬಂದಂತಕರಣದಿನುನ್ಮುಕ್ತನಾದಂತೆಯುಂ ಸಕಲೇಂದ್ರಿಯಂಗಳಿಂ ವಿಕಲನಾದಂತೆಯುಂ ಉತ್ತರಳಮುಖನುಂ ಉತುಲ್ಲಿತಾ ಕ್ಷನುಮೆನಿಸಿ ಬನದೊಳಲ್ಲಿಗಲ್ಲಿಗೆ ಬದ್ಧಲಕ್ಷ  ದೃಷ್ಟಿಯಿನೇನಾನುಂ ಕೆಟ್ಟುದನಱಸುವಂತೆನ್ನ ನೋಡುತ್ತಮೆಯ್ದೆವಂದು ಕಂಡಱವನಂತೆಯುಮೇನಾನುಮಂ ಪ್ರಾರ್ಥಿಪನಂತೆಯುಂ ಬೆಳಗೊಳ್ಳದೆಯುಂ ನಿಜಾವಸ್ಥೆಯಂ ನಿವೇದಿಸುವಂತೆಯುಂ ಲಜ್ಜಿಸುವಂತೆಯುಮ್ಮುಳಿಸುವಂತೆಯಮಾಗಿ
ದುಖದ ಉದ್ವೇಗದಿಂದ ನಡುಗುತ್ತಿದ್ದಾಳೆ. ಧಾರಾಕಾರವಾಗಿ ಸುರಿಯುವ ಮಳೆಯಂತೆ ಹರಿಯುತ್ತಿರುವ ಕಣ್ಣೀರುಗಳಲ್ಲಿ ತೇಲುತ್ತಾ ಅಪಾರವಾದ ದುಖದಿಂದ ಕದಡಿದ ಮನಸ್ಸುಳ್ಳವಳಾಗಿ ತಲೆ ತಗ್ಗಿಸಿಕೊಂಡಿದ್ದಾಳೆ. ಇಂತಹ ಮಹಾಶ್ವೇತೆಯನ್ನು ಚಂದ್ರಾಪೀಡನು ಕಂಡನು. ವ|| ಹಾಗೆ ನೋಡಿ ಶಂಕೆಯಿಂದ ಕೂಡಿದ ಮನಸ್ಸುಳ್ಳವನಾಗಿ ೨೨. “ಈ ಮಹಾಶ್ವೇತೆಯು ನಾನು ಬಂದರೆ ಸಂತೋಷಪಡಬೇಕಾಗಿತ್ತು. ಅದನ್ನು ಬಿಟ್ಟು ಇವಳು ಈ ರೀತಿ ಇರಲು ಕಾರಣವೇನು? ಕಾದಂಬರೀದೇವಿಗೆ ಏನೋ ಒಂದು ಅನಿಷ್ಟವುಂಟಾಗಿರಬೇಕು” ವ|| ಎಂದು ತನ್ನಲ್ಲೇ ಆಲೋಚಿಸುತ್ತಾ ಮೆಲ್ಲಮೆಲ್ಲನೆ ಹೋಗಿ ಕಲ್ಲಿನ ಮೇಲೆ ಕುಳಿತುಕೊಂಡು ಕಣ್ಣೀರಿನಿಂದ ಕಳೆಗುಂದಿದ ಮುಖವುಳ್ಳವನಾಗಿ ತರಳಿಕೆಯನ್ನು ಕುರಿತು ಇದೇನೆಂದು ಕೇಳಿದನು. “ಯುವರಾಜನು ಬಂದಿದ್ದಾನೆಂ”ದು ಮಹಾಶ್ವೇತೆಗೆ ತಿಳಿಸಿದಳು. ಬಳಿಕ ಅವಳು ದುಖಾವೇಗವನ್ನು ತಡೆದುಕೊಂಡು ಗದ್ಗದಧ್ವನಿಯಿಂದ ಕೂಡಿದ ಕೊರಳುಳ್ಳವಳಾಗಿ ಯುವರಾಜನನ್ನು ಕುರಿತು ಹೀಗೆ ಹೇಳಿದಳು. ೨೩. “ಎಲೈ ಚಕ್ರವರ್ತಿಕುಮಾರನೆ, ನಿನಗೆ ಈಗ ನಾನು ಏನು ಹೇಳಲಿ? ಸಮಸ್ತ ದುಖಗಳಿಗೂ ವಾಸಸ್ಥಾನಳಾದ, ಪ್ರಾಣದ ಮೇಲೆ ಅತ್ಯಾಶೆಯಿಂದ ಕೂಡಿಕೊಂಡಿರುವ, ನಾಚಿಕೆಯಿಲ್ಲದ ನಾನು ದುಖವೃತ್ತಾಂತಗಳನ್ನು ಕೇಳಲು ಅರ್ಹನಲ್ಲದ ನಿನಗೆ ಹಿಂದೊಮ್ಮೆ ನನ್ನ ದುಖವನ್ನು ಹೇಳಿದ್ದೆ. ಮತ್ತೆ ಈಗ ದುಖಕರವಾದ ಮತ್ತೊಂದು ವೃತ್ತಾಂತವನ್ನು ತಿಳಿಸಲು ಹೊರಟಿದ್ದೇನೆ. ವ|| ಅದೇನೆಂದರೆ, ನೀವು ಉಜ್ಜಯಿನಿಗೆ ಪ್ರಯಾಣ ಮಾಡಿದುದನ್ನು ನಾನು ಕೇಯೂರಕನ ಮಾತಿನಿಂದ ತಿಳಿದುಕೊಂಡು ತಟ್ಟನೆ ಎದೆಯೊಡೆದವಳಂತಾಗಿ ‘ಅಯ್ಯೊ, ಚಿತ್ರರಥನ ಮನೋರಥವೂ ನೆರವೇರಲಿಲ್ಲ, ಮದಿರಾದೇವಿಯ ಆಶೆಯೂ ಈಡೇರಲಿಲ್ಲ, ನನ್ನ ಇಷ್ಟವೂ ಕೈಗೂಡಲಿಲ್ಲ, ಕಾದಂಬರಿಗೆ ಪ್ರಾಣೇಶ್ವರನ ಸಮಾಗಮಸುಖವೂ ಉಂಟಾಗಲಿಲ್ಲ’ವೆಂದು ಮನನೊಂದು, ವಿರಕ್ತಿಯಿಂದ ಪ್ರಿಯಸಖಿಯಾದ ಕಾದಂಬರಿಯ ಸ್ನೇಹದ ತೊಡಕನ್ನು ಹರಿದು ಮಹಾಕಠೋರವಾದ ತಪಸ್ಸನ್ನು ಮಾಡುವುದಕ್ಕಾಗಿ ಇಲ್ಲಿಗೆ ಬಂದುಬಿಟ್ಟೆನು. ಅಷ್ಟರಲ್ಲಿ ಒಂದು ದಿನ ೨೪. ಸ್ವಲ್ಪ ಮಾತ್ರ ಕಾಣುತ್ತಿದ್ದ ನುಣುಪಾದ ಮೀಸೆಯೂ, ಬಹಳ ಮೃದುವಾದ ಹಾಗೂ ಮನೋಹರವಾದ ಕೂದಲುಗಳೂ ಶೋಭಿಸುತ್ತಿರಲು, ಯೌವನದಿಂದ ಬಹಳ ಆಕರ್ಷಕವಾದ ಕುಡಿನೋಟದಿಂದ ಮೂರು ಲೋಕವನ್ನೂ ಹುಲ್ಲುಕಡ್ಡಿಗೆ ಸಮಾನರಾದುದೆಂಬಂತೆ ಮಾಡುತ್ತ ನಿನ್ನ ಸಮಾನ ವಯಸ್ಸಿನ ಬ್ರಾಹ್ಮಣತರುಣನು ಇಲ್ಲಿಗೆ ಬಂದನು. ವ|| ಹಾಗೆ ಬಂದು ಬುದ್ಧಿಹೀನನಾದಂತೆಯೂ, ಸರ್ವೇಂದ್ರಿಯರಹಿತನಾದಂತೆಯೂ, ಅತ್ತ ಇತ್ತ ಚಲಿಸುತ್ತಲಿರುವ ಮುಖವುಳ್ಳವನಾಗಿಯೂ,
ಸುರಿತರೆ ಬಾಷ್ಪಪೂರಮೆಮೆಯಿಕ್ಕದೆ ಕೆನ್ನೆಯನೆಯ್ದೆ ನೀಳ್ದು ಬಿ
ತ್ತರಿಪ ಬೞಲ್ಪೆಳರ್ವೆರಸು ಸುತ್ತುವ ಮುತ್ತುವಪಾಂಗಮಾಲೆಯಿಂ
ಬರೆತೆಗೆದಪ್ಪನಪ್ಪಿದಪನೆನ್ನೊಳಪೊಕ್ಕಪನೆಯ್ದೆ ಪೀರ್ದಪಂ
ಪಿರಿದುವೆನಲ್ಕೆ ತದ್ವಿಜಕುಮಾರಕನೆನ್ನನೊಱಲ್ದು ನೋಡಿದಂ      ೨೫
ವ|| ಅಂತು ನೀಡುಂ ನೇಡುತ್ತಮೆನ್ನನಿಂತೆಂದಂ
ಭುವನದೊಳೆಲ್ಲಂ ತಂತ
ಮ್ಮ ವಯೋರೂಪಕ್ಕೆ ತಕ್ಕುದಂ ನೆಗೞ್ದೊಡೆ ಮೆ
ಚ್ಚುವರೆಳವೆಗಮಸದೃಶಮೆನಿ
ಸುವನುಷ್ಠಾನದೊಳಿದೇಕೆ ನಿನ್ನಯ ಯತ್ನಂ    ೨೬
ಇರಿಸಲ್ಕೆ ತಕ್ಕುದೊಲವಿಂ
ದುರದೊಳೆನಿಪ್ಪೊಂದು ಮಾಲತೀಮಾಲಿಕೆಯೊಳ್
ದೊರೆಯೆನಿಪ ನಿನ್ನ ತನುವಂ
ಕೊರಗಿಪುದೆ ಲತಾಂಗಿ ಘೋರತರತಪದಿಂದಂ           ೨೭
ಸುಮನೋಬಾಣಜಯಪ್ರದಾಯಕತಮಂ ನಿನ್ನೀ ತ್ರಿಲೋಕಾಭಿರಾ
ಮಮೆನಿಪ್ಪಾಕೃತಿ ದೇವದುರ್ಲಭತರಂ ನಿನ್ನೀಜಗದ್ವಂದನೀ
ಯಮೆನಿಪ್ಪದ್ವಯವಪ್ರತರ್ಕ್ಯಮಹಿಮಂ ನಿನ್ನೀ ಮಹೋದಾರಮ
ಪ್ರಮಿತೈಶ್ವರ್ಯಮೆನಲ್ಕೆ ಮತ್ತೆ ತಪದಿಂ ತನ್ವಂಗಿ ನೀಂ ವೇೞ್ಪುದೇಂ      ೨೮
ಸರಸ ಮೃಣಾಳಿಕೆಯಂ ಮೃದು
ತರ ತುಹಿನಂ ಕೊರಗಿಪಂತೆ ಶಾಂತಿರಸಕ್ಕಾ
ಗರಮೆನಿಪ ತಪಮೆ ನಿನ್ನಂ
ಕೊರಗಿಸುತಿರೆ ತರುಣಿ ಪಿರಿದುವಾಂ ಕೊರಗಿದಪೆಂ      ೨೯
ಸುಂದರಿ ಜೀವಲೋಕದ ಸುಖಕ್ಕೆ ಪರಾಙ್ಮುಖಿಯರ್ಕಳಾಗಿ ನಿ
ನ್ನೊಂದಿಗರೀ ತಪಕ್ಕೆಳಸಿದಂದು ಮನೋಜನ ಬಿಲ್ಲ ಬಲ್ಮೆ ಪೂ
ರ್ಣೇಂದುವಿನುಜ್ಜಳಿಕ್ಕೆ ಮಧುಮಾಸದ ಗೋಸನೆ ತುಂಬಿಯಿಂಚರಂ
ಬಂದೆಳಮಾವಿನೇೞ್ಗೆ ಬಗೆದಂದು ನಿರರ್ಥಕಮಾಗದಿರ್ಕುಮೇ     ೩೦
ಅರಳಿದ ಕಣ್ಣುಳ್ಳವನಾಗಿಯೂ, ಕಾಡಿನಲ್ಲಿ ಅಲ್ಲಲ್ಲಿ ನೆಟ್ಟ ಕಣ್ಣುಗಳಿಂದ ಕಳೆದುಕೊಂಡ ಏನನ್ನೋ ಹುಡುಕವಂತೆಯೂ, ನನ್ನನ್ನು ನೋಡಿ ಹತ್ತಿರಕ್ಕೆ ಬಂದು ಪರಿಚಯುವುಳ್ಳವನಂತೆಯೂ, ಏನನ್ನೋ ಬೇಡಿಕೊಳ್ಳುವವನಂತೆಯೂ, ನಾನು ಕೇಳದಿದ್ದರೂ ತನ್ನ ಅವಸ್ಥೆಯನ್ನು ಅರಿಕೆ ಮಾಡುವವನಂತೆಯೂ, ನಾಚುವವನಂತೆಯೂ ತಳಮಳಗೊಳ್ಳುವವನಂತೆಯೂ ಆದನು. ೨೫. ಕಣ್ಣೀರಿನ ಪ್ರವಾಹವು ಕೆನ್ನೆಯ ಮೇಲೆ ಸುರಿಯುತ್ತಿರಲು, ದೀರ್ಘವಾಗಿ ಹರಡುತ್ತಿರುವ ಮತ್ತು ಬಳಲಿಕೆ ಭಯಗಳನ್ನು ಸೂಚಿಸುವ, ತಿರುಗುವ ಮತ್ತು ಮುತ್ತುವ ಕುಡಿನೋಟಗಳಿಂದ ನನ್ನನ್ನು ಹತ್ತಿರಕ್ಕೆ ಎಳೆದುಕೊಳ್ಳುವವನಂತೆಯೂ, ತಬ್ಬಿಕೊಳ್ಳುವವನಂತೆಯೂ, ನನ್ನ ಒಳಗೆ ಸೇರಿಕೊಂಡುಬಿಡುವವನಂತೆಯೂ, ಸಂಪೂರ್ಣವಾಗಿ ಕುಡಿದುಬಿಡುವವನಂತೆಯೂ ಆ ಬ್ರಾಹ್ಮಣಕುಮಾರನು ನನ್ನನ್ನು ಎವೆಯಿಕ್ಕದೆ ಪ್ರೀತಿಯಿಂದ ನೋಡಿದನು! ವ|| ಹಾಗೆ ಬಹಳ ಹೊತ್ತು ನೋಡುತ್ತಾ ನನ್ನನ್ನು ಕುರಿತು ಹೀಗೆಂದನು. ೨೬. “ಈ ಪ್ರಪಂಚದಲ್ಲಿ ಎಲ್ಲರೂ ತಮ್ಮ ವಯಸ್ಸಿಗೂ ರೂಪಕ್ಕೂ ಯೋಗ್ಯವಾದುದನ್ನು ಮಾಡಿದರೆ ಜನರು ಮೆಚ್ಚುತ್ತಾರೆ. ಈ ನಿನ್ನ ಚಿಕ್ಕವಯಸ್ಸಿಗೆ ಯೋಗ್ಯವಲ್ಲದ ತಪಶ್ಚರಣೆಯಲ್ಲಿ ಏತಕ್ಕೆ ನೀನು ತೊಡಗಿರುವೆ? ೨೭. ಎಲೌ, ಬಳ್ಳಿಯಂತೆ ದೇಹವುಳ್ಳವಳೆ, ವಕ್ಷಸ್ಥಳದಲ್ಲಿ ಧರಿಸಲು ಅರ್ಹವಾದ ಮಾಲತೀಕುಸುಮಮಾಲಿಕೆಗೆ ಸಮಾನವಾದ ನಿನ್ನ ಶರೀರವನ್ನು ಕಠೋರವಾದ ತಪಸ್ಸಿನಿಂದ ಕೊರಗಿಸಬಹುದೆ? ೨೮. ಎಲೌ, ತೆಳುವಾದ ಶರೀರವುಳ್ಳವಳೆ, ಮನ್ಮಥನ ಬಾಣಗಳಿಗೆ ಜಯಗಳಿಸಿಕೊಡುವುದರಲ್ಲಿ ನೆರವಾಗುವಂತಹ ಮತ್ತು ಮೂರು ಲೋಕಗಳಲ್ಲೆಲ್ಲಾ ಅತ್ಯಂತ ರಮಣೀಯವಾದ ನಿನ್ನ ಆ ಆಕಾರವೂ, ಜಗತ್ತಿಗೆ ಪೂರ್ಜಾಹವಾದ ಅಸದೃಶವಾದ ಊಹಿಸಲಸಾಧ್ಯವಾದ ನಿನ್ನ ಪ್ರಭಾವವೂ, ಬಹಳ ಸಮೃದ್ಧಿಯಾದ, ಅಳತೆಗೆ ನಿಲುಕದ ನಿನ್ನ ಸಂಪತ್ತೂ ದೇವತೆಗಳಿಗೂ ದುರ್ಲಭವೆನಿಸಿದೆ. ಹೀಗಿರಲು ತಪಸ್ಸಿನಿಂದ ನೀನು ಬಾಡಿಸುವಂತೆ ಶಾಂತರಸಕ್ಕೆ ಮನೆಯಂತಿರುವ ತಪಸ್ಸೇ ನಿನ್ನನ್ನು ಸೊರಗುವಂತೆ ಮಾಡುತ್ತಿರುವುದರಿಂದ ನನಗೆ ಬಹಳವಾಗಿ ವ್ಯಥೆಯುಂಟಾಗಿದೆ ೩೦. ಸುಂದರಿ, ನಿನ್ನಂತಹವರು ಜೀವಲೋಕದ ಸುಖಕ್ಕೆ ವಿಮುಖವಾಗಿ
ವ|| ಎಂದಿವು ಮೊದಲಾಗಿ ಮತ್ತಮನೇಕ ಚಾಟುಚಪಲವಚನಂಗಳಂ ನುಡಿಯುತ್ತಮಿರೆ ಕೇಳ್ದು ಪುಂಡರೀಕದೇವನ ವೃತ್ತಾಂತದಿನ ಪೇತಕೌತುಕೆಯುಮಪಗತಸುಖೆಯುಮವರಿತೋ ಪಭೋಗೆಯುಮಸಂಭೂತ ಪುರಾಷಾನುರಾಗಿಯು ಮಾಗಿರ್ಪೆನದುಕಾರಣದಿಂ
ನೀನಾರ್ಗೆಬಂದೆಯೆತ್ತಣಿ
ನೇನಂ ಬೆಸಗೊಳ್ವೆಯೆನ್ನನೆಂದಾತನನಂ
ತೇನುಮನಾಂ ಬೆಸಗೊಳ್ಳದೆ
ಮೌನದಿನೊರ್ದೆಸೆಗೆ ತೊಲಗಿದೆಂ ನೃಪತಿಲಕಾ          ೩೧
ತರಳಿಕೆ ದೇವತಾರ್ಚನಕೆ ಪೂದಿಱಯುತ್ತಿರಲಾಗಳೀಕೆಯಂ
ಕರೆದೆನಗೀ ದ್ವಿಜಂ ನುಡಿವನೊಂದುವಗೆಯ್ತವ ಕಾನನಕ್ಕೆವಂ
ದಿರವಿದು ಬೇಱದೊಂದೆನಿಸದಿರ್ರಪುದೀ ಗುಹೆಯತ್ತ ಸಾರದಂ
ತಿರಲಿವನಂ ನಿವಾರಿಸುೞದಂದೆನಸುಂ ಬೞಸಂದು ಪೊರ್ದುಗುಂ           ೩೨
ವ|| ಎಂದು ಪೇೞ್ವುದುಮವಳೆನ್ನತ್ತಲಾ ದ್ವಿಜಕುಮಾರನಂ ಸಾರದಂತು ನಿವಾರಿಸುತ್ತ ಮಿರೆಯಿದೆ
ಅದಯನೆನಿಪ್ಪ ಮನ್ಮಥನ ದುರ್ಜಯವೃತ್ತಿಯದೊಂದು ಪಾ
ಪದ ಫಲದಿಂ ವಿಧಾತೃವಶದಿಂ ಭವಿತವ್ಯತೆಯಿಂದಮಿಂತು ಮಾ
ಣದೆ ದಿವಸಕ್ಕಮಿಲ್ಲಿಗಸದಾಗ್ರದಿಂದಮೆ ಬಂದು ಪೊರ್ದಲ
ಣ್ಮದೆ ಮದನಾತುರಂ ಸುೞವನೆನ್ನಯ ಕಣ್ಬೊಲದೊಳ್ ನಿರಂತರಂ        ೩೩
ವ|| ಅಂತು ಸುೞಯುತ್ತಮಿರಲೊರ್ಮೆ ಯಾಮಿನೀಯಾಮತ್ರಯಸಮಯದೊಳುತ್ಸಾರಿತ ತಮಪಟಳಮುಮುದ್ದೀಪಿತ ಮದನದಹನ ಮುಮುತ್ತೇಜಿತ ಮನೋಜಮಾರ್ಗಣಮುದ್ದಳಿತ ವಿರಹಿಹೃದಯಮುಮುತ್ಖಂಡಿತ ಮಾನಿನೀಯಮಾನಮುಮುದ್ಬಾಷ್ಟೀಕೃತ ವಿರಹಿ ಜನಮುಮೆನಿಸಿ ಚಂದ್ರಿಕಾಪಯಪೂರಮನಿಂದುಮಯೂಖಂಗಳ್ ಸುರಿಯೆ ತರಳಿಕೆ ಮದು ನಿದ್ರೆಗೆಯ್ದಳೆನಗೆ ನಿದ್ರೆಬಾರದೆ ಸಂತಪ್ತಶರೀರೆಯಾಗಿ ಗುಹೆಯಂ ಪೊಱಮಟ್ಟೆನನ್ನೆಗಂ
ಅಲರ್ದಚ್ಛೋದನವೋತ್ಪಲಪ್ರಸರ ದಿವ್ಯಾಮೋದದೊಳ್ ಸಂದು ನಿ
ರ್ಮಲ ಚಂದ್ರದ್ಯುತಿವರ್ಷಹರ್ಷಿತ ಚಕೋರಾನಂದವಾರ್ಬಿಂದು ಸಂ
ಕುಲದೊಳ್ ಮಿಂದು ಚಲಲ್ಲತಾವಳಿಗೆ ಲಾಸ್ಯಾರಂಭಮಂ ತಂದು ತ
ಣ್ಣೆಲರೂದುತ್ತಿರರಲಾನದರ್ಕೆಳಸಿ ಪಟ್ಟಿರ್ದೆಂ ಶಿಲಾಟ್ಟದೊಳ್      ೩೪
ತಪಸ್ಸು ಮಾಡಲು ಹೊರಟುಬಿಟ್ಟರೆ ಮನ್ಮಥನ ಬಿಲ್ಲಿನ ಸಾಮರ್ಥ್ಯವೂ, ಪೂರ್ಣಚಂದ್ರನ ಹೊಳಪೂ, ವಸಂತಮಾಸದ ಆಡಂಬರವೂ, ದುಂಬಿಗಳ ಮೃದುಧ್ವನಿಯೂ, ಎಳೆಮಾವಿನ ಮರಧ ಅಭಿವೃದ್ಧಿಯೂ ನಿಜವಾಗಿಯೂ ವ್ಯರ್ಥವಾಗದೆ ಇರುತ್ತದೆಯೆ?” ವ|| ಇವೇ ಮೊದಲಾದ ಅನೇಕ ಬಗೆಯ ಪ್ರಿಯವಚನಗಳನ್ನು ಹೇಳತೊಡಗಿದನು. ನಾನು ಕೇಳಿಸಿಕೊಂಡರೂ ಪುಂಡರೀಕನ ವೃತ್ತಾಂತದಿಂದ ಇಂತಹುದರಲ್ಲಿ ನನಗೆ ಆಸಕ್ತಿ ತಪ್ಪಿಹೋಗಿತ್ತು. ಸುಖವೇ ಬೇಕಿರಲಿಲ್ಲ. ಕಾಮಸುಖಾಭಿಲಾಷೆಯನ್ನಂತೂ ಬಿಟ್ಟೇ ಆಗಿತ್ತು. ಪುರುಷರಲ್ಲಿ ನನಗೆ ಪ್ರೀತಿಯೇ ಉಂಟಾಗುತ್ತಿರಲಿಲ್ಲ. ಆ ಕಾರಣದಿಂದ ೩೧. ಎಲೈ ರಾಜಶ್ರೇಷ್ಠನೆ ಕೇಳು, ಆಗ ನಾನು ಅವನನ್ನು “ನೀನು ಯಾರ ಮಗ? ಎಲ್ಲಿಂದ ಬಂದೆ? ನನ್ನನ್ನು ಏನು ಕೇಳುತ್ತಿರುವೆ? ಎಂಬುದಾಗಿ ಏನನ್ನೂ ಕೇಳದೆ, ಮಾತನ್ನೇ ಆಡದೆ ಬೇರೆ ಕಡೆಗೆ ಹೊರಟುಹೋದೆನು. ೩೨. ಆಗ ತರಳಿಕೆಯು ದೇವರ ಪೂಜೆಗೆ ಹೂ ಕೊಯ್ಯುತ್ತಿದ್ದಳು. ನಾನು ಅವಳನ್ನು ಕರೆದು “ತರಳಿಕೆ, ಈ ಬ್ರಾಹ್ಮಣನು ನನ್ನ ಬಳಿಗೆ ಬರುವ ಕಾರ್ಯವನ್ನು ಪ್ರಸ್ತಾಪಿಸುತ್ತಿದ್ದಾನೆ. ಇವನು ಈ ಕಾಡಿಗೆ ಬಂದ ರೀತಿಯನ್ನು ನೋಡಿದರೆ, ಏನೋ ಬೇರೆ ರೀತಿಯ ಅಭಿಪ್ರಾಯ ಕಂಡುಬರುತ್ತದೆ. ಈ ಗುಹೆಯ ಹತ್ತಿರಕ್ಕೆ ಅವನು ಬಾರದಂತೆ ಮಾಡು. ಇಲ್ಲದಿದ್ದರೆ ನನ್ನ ಹತ್ತಿರಕ್ಕೆ ಮತ್ತೆ ಬಂದು ಮಾತನಾಡಿಸುತ್ತಾನೆ” ವ|| ಎಂದು ಹೇಳಿದೆನು. ಅವಳು ಆ ಬ್ರಾಹ್ಮಣಕುಮಾರನನ್ನು ನನ್ನ ಕಡೆಗೆ ಬರದಂತೆ ತಡೆಯುತ್ತಿದ್ದಳು. ೩೩. ನಿಷ್ಕರುಣಿಯಾದ ಹಾಗೂ ತಡೆಯಲಸಾಧ್ಯವಾದ ವರ್ತನೆಯುಳ್ಳ ಮನ್ಮಥನ ದುಷ್ಟಕಾರ್ಯದಿಂದಲೂ, ವಿವಿಲಾಸದಿಂದಲೂ, ಹಾಗೆಯೇ ಆಗಬೇಕೆಂಬ ದೈವೇಚ್ಛೆಯಿಂದಲೂ ಅವನು ಕೆಟ್ಟ ಅಭಿನಿವೇಶದಿಂದಲೆ ಬಿಡದೆ ಪ್ರತಿದಿನವೂ ಬಂದು ಬಂದು, ನನ್ನ ಹತ್ತಿರಕ್ಕೆ ಮಾತ್ರ ಬರಲು ಅವಕಾಶವಿಲ್ಲದೆ, ಕಾಮಾತುರನಾಗಿ ನನ್ನ ದೃಷ್ಟಿಮಾರ್ಗದಲ್ಲೇ ಯಾವಾಗಲೂ ಸುಳಿದಾಡುತ್ತಿದ್ದನು. ವ|| ಹಾಗೆ ಸುಳಿದಾಡುತ್ತಿರಲು ಒಂದು ಸಲ ರಾತ್ರಿಯ ಮೂರನೆಯ ಜಾವದಲ್ಲಿ ಕತ್ತಲೆಯ ಸಮೂಹವನ್ನು ಓಡಿಸುವ ಕಾಮಾಗ್ನಿಯನ್ನು ಉರಿಸುವ, ಮದನಬಾಣಗಳನ್ನು ಚೂಪುಮಾಡುವ, ವಿರಹಿಗಳ ಹೃದಯವನ್ನು ಭೇದಿಸುವ, ಮಾನಿನಿಯರ ಪ್ರಣಯಕೋಪದ ಹಟವನ್ನು ಹಾಳುಮಾಡುವ, ವಿರಹಿಗಳನ್ನು ಬಹಳವಾಗಿ ಕಣ್ಣೀರು ಬಿಡಿಸುವ, ಬೆಳದಿಂಗಳೆಂಬ ನೀರಿನ ಪ್ರವಾಹವನ್ನು ಚಂದ್ರಕಿರಣಗಳು ಸುರಿಸುತ್ತಿರಲಾಗಿ ತರಳಿಕೆಯು ಮೈಮರೆತು ನಿದ್ರಿಸುತ್ತಿದ್ದಳು. ನನಗೆ ನಿದ್ರೆ ಬರಲಿಲ್ಲ, ಮೈಯೆಲ್ಲ ಉರಿಯುತ್ತಿತ್ತು. ಗುಹೆಯಿಂದ ಹೊರಕ್ಕೆ ಬಂದೆನು. ಆಗ ೩೪. ಅಚ್ಛೋದಸರೋವರದ ಅರಳಿರುವ ಹೊಸ ಕನ್ನೆ ದಿಲೆಯ ದಿವ್ಯವಾದ
ವ|| ಅಂತಿರ್ದ ಸುಧಾರ್ದ್ರಂಗಳಪ್ಪ ಕರಕೂರ್ಚಂಗಳಿಂ ದಿಗ್ಛತ್ತಿಗಳಂ ದವಳಿಸುತ್ತಿರ್ದ ಸುಧಾಮಯೂಖನಂ ನೀಡುಂ ನೋಡಿ
ಅಮೃತಾಸರದಿನಾವಗಂ ತ್ರಿಭುವನಕ್ಕಾನಂದಮಂ ಮಾೞ್ಪ ತ
ನ್ನ ಮರೀಚಿಪ್ರಕರಂಗಳಿಂದವೆನಗೆಂತಾನಂದಮಂ ಮಾೞ್ಪನಂ
ತೆ ಮನಂಗೊಂಡು ಮದೀಯವಲ್ಲಭನೆನಿಪ್ಪಾ ಪುಂಡರೀಕಂಗವಾ
ತ್ಮರೀಚಿವ್ರಜದಿಂದೆ ಮಾಡುಗುಮೆ ಪೇೞಾನಂದಮಂ ಚಂದ್ರಮಂ           ೩೫
ಮಿಸುಗುವ ಚಂದ್ರಮಂಡಲದಿನಂದಿೞತಂದನ ದಿವ್ಯವಾಣಿಯುಂ
ಪುಸಿಯೆನಿಸಿತ್ತು ಮಾಯ್ದೆನಗೆ ಪಾಪಿಗೆ ಮೇಣ್ ದಯೆಯಿಂದ ಜೀವಿತ
ವ್ಯಸನಿಯನಂತೆ ಜೀವಿಸುತಮಿರ್ಕಿವಳೆಂದು ಮಹಾತ್ಮನೆನ್ನನಾ
ಱಸಿದನದೆಂತುಮನ್ನಯ ಸಮೀಹಿತಮಿಂತು ವಿಳಂಬಿಸಿರ್ಕುಮೇ                         ೩೬
ತನುವನದೊರ್ಮೆಯುಂ ಮಗುೞ್ದು ತೋಱಸಲಾಱನೆ ಪುಂಡರೀಕದೇ
ವನನಿರದೆತ್ತಿಕೊಂಡು ಗಗನಕ್ಕೆ ಪರಾಸುವನಾ ವನಕ್ಕೆ ಭೋಂ
ಕನೆ ಪಿಡಿದೊಯ್ದನೇವೆನೊ ಮನಪ್ರಿಯನಕ್ಕಟ ಜೀವಿಸುತ್ತಮೆಂ
ತೆನಗೆ ಕೃಪಾಬ್ಧಿ ತಾರನೆ ಕಪಿಂಜಲಕಂ ಪ್ರಿಯನೊಂದು ವಾರ್ತೆಯಂ       ೩೭
ವ|| ಎಂದಿವು ಮೊದಲಾಗಿ ಪಲವುಮಾಲಜಾಲಂಗಳಂ ದುರ್ಜೀವಿಕಾಗೃಹೀತೆಯನೆನ್ನೊಳ್ ಚಿಂತಿಸುತ್ತಮಿರ್ಪನ್ನೆಗಮಾ ದ್ವಿಜಕುಮಾರನೆಡೆವಿಡದೆ ನಟ್ಟುಡಿದ ನನೆಯಂಬಿನ ಮೊನೆಗಳಂತೆ ನೆಗೆದ ಕಂಟಕನಿಕಾಯಮುಂ ಮದನದಹನನಿಂ ಭಸ್ಮಮಾದಂತೆ ಬೆಳರ್ಪನಪ್ಪುಕೆಯ್ದ ಮೆಯ್ಯುಮಪ್ರತಿಹತಶಾಸನನಪ್ಪ ಪುಷ್ಪಶರಾಸನನಿನವಶ್ಯಮರಣದೊಳ್ ವಧ್ಯಶಿಲಾತಲಕಟ್ಟಲೆಂದು ಕಟ್ಟಿದ ಕಟ್ಟುಗಳಂತೆ ತೊಟ್ಟ ಮೃಣಾಳವಲಯಮುಂ ಸುತ್ತಿಯಿನ್ನೆತ್ತವೋಪೆಯೆಂದು ತರ್ಜಿಸಿದ ನಿಸಾಕರನ ಕರಶಾಖೆಯಂತೆ ಕಿವಿಗವತಂಸಮಾದ ಕೇದಗೆಯೊಳ್ಗರಿಯುಂ ತನಗೆ ತಾನೆ ನೀರ್ಗೊಟ್ಟಪನೆಂಬಂತೆ
ಸುವಾಸನೆಯೊಂದಿಗೆ ಸೇರಿಕೊಂಡು, ನಿರ್ಮಲವಾದ ಬೆಳದಿಂಗಳಿನ ಪ್ರಸಾರದಿಂದ ಸಂತೋಷಗೊಂಡ ಚಕೋರಪಕ್ಷಿಗಳ ಆನಂದಬಾಷ್ಪದ ಹನಿಗಳ ಸಮೂಹದಲ್ಲಿ ಸ್ನಾನ ಮಾಡಿ, ಅಳ್ಳಾಡುತ್ತಿರುವ ಬಳ್ಳಿಗಳಿಗೆ ಮೃದುವಾದ ನೃತ್ಯವನ್ನು ಉಪದೇಶಿಸಿ ತಂಗಾಳಿಯು ಬೀಸುತ್ತಿತ್ತು. ಆಗ ನಾನು ಅದಕ್ಕೆ ಇಷ್ಟಪಟ್ಟು ಹಾಸುಗಲ್ಲಿನ ಮೇಲೆ ಮಲಗಿದ್ದೆನು. ವ|| ಹಾಗಿದ್ದ ಅಮೃತವೆಂಬ ಸುಣ್ಣದಿಂದ ನೆನೆಸಲ್ಪಟ್ಟ, ಕಿರಣಗಳೆಂಬ ಕುಂಚಗಳಿಂದ ದಿಕ್ಕೆಂಬ ಗೋಡೆಯನ್ನು ಬೆಳ್ಳಗೆ ಮಾಡುತ್ತಿದ್ದ ಚಂದ್ರನನ್ನು ಬಹಳ ಹೊತ್ತು ನೋಡುತ್ತಿದ್ದೆನು. ಆಗ ೩೫. “ಈ ಚಂದ್ರನು ಅಮೃತದಮಳೆಯಿಂದ ಮೂರುಲೋಕಕ್ಕೂ ಆನಂದನ್ನುಂಟುಮಾಡುವ ತನ್ನ ಕಿರಣಗಳಿಂದ ನನಗೆ ಈಗ ಆನಂದನ್ನುಂಟುಮಾಡುತ್ತಿದ್ದಾನೆ. ಹಾಗೆಯೆ ಕೃಪೆಯನ್ನು ನನ್ನ ಪ್ರಾಣಕಾಂತನಾದ ಪುಂಡರೀಕನಿಗೂ ನನ್ನ ಕಿರಣಪರಂಪರೆಯಿಂದ ಆನಂದವನ್ನುಂಟುಮಾಡುತ್ತಾನೆಯೆ? ೩೬. ಪಾಪಿಷ್ಠಳಾದ ನನಗೆ ಪ್ರಕಾಶಮಾನವಾದ ಚಂದ್ರಮಂಡಲದಿಂದ ಇಳಿದುಬಂದ ಮಹಾಪುರುಷನ ದಿವ್ಯವಾಣಿಯೂ ಸುಳ್ಳಾಗಿ ಹೋಯಿತಲ್ಲ ! ಅಥವಾ ಬದುಕಬೇಕೆಂಬ ಆಶೆಯನ್ನಿಟ್ಟುಕೊಂಡಿರುವ ಜೀವಗಳ್ಳಿಯಾದ ಇವಳು ಹೇಗದರೂ ಬದುಕಿರಲಿ!” ಎಂದು ಮಹಾತ್ಮನಾದ ಅವನು ಕರುಣೆಯಿಂದ ನನ್ನನ್ನು ಸಮಾಧಾನಪಡಿಸಿರಬೇಕು ! ಹಾಗಿಲ್ಲದಿದ್ದರೆ ನನ್ನ ಮನೋರಥವು ಕೈಗೂಡಲು ಹೀಗೆ ವಿಳಂಬವಾಗುತ್ತಿತ್ತೆ? ೩೭. ತಟ್ಟನೆ ಬಂದು ಮೃತನಾಗಿದ್ದ ಪುಂಡರೀಕದೇವನನ್ನು ಬಿಡದೆ ಆಕಾಶಕ್ಕೆ ಎತ್ತಿಕೊಂಡುಹೋದ ಆ ಪುರುಷನು ಯಾವನೇ ಆಗಲಿ, ಮತ್ತೊಮ್ಮೆ ಬಂದು ಕರುಣೆಯಿಂದ ನನಗೆ ಕಾಣಿಸಿಕೊಳ್ಳಬಾರದಾಗಿತ್ತೆ? ಪ್ರಾಣವೇ ಹೋಗಿದ್ದ ನನ್ನ ಪ್ರಾಣಕಾಂತನು, ಪಾಪ! ಏನು ಮಾಡುತ್ತಾನೆ? ಆದರೆ ಬದುಕಿದ್ದ ದಯಾವಂತನಾದ ಕಪಿಂಜಲನು ಬದುಕಿದ್ದೂ ಇನಿಯನ ಸಮಾಚಾರವನ್ನು ನನಗೆ ಬಂದು ತಿಳಿಸಲಿಲ್ಲವಲ್ಲ !” ಎಂದು ಚಿಂತಿಸುತ್ತಿದ್ದೆನು. ಹಾಳುಪ್ರಾಣಗಳನ್ನು ಧರಿಸಿಕೊಂಡಿರುವ ನಾನು ವ|| ಇವೇ ಮೊದಲಾದ ಹಲವು ಬಗೆಯ ಮಿಥ್ಯಾಭಿಲಾಷೆಗಳನ್ನು ಚಿಂತಿಸುತ್ತಿರುವಲ್ಲಿ, ಆ ಬ್ರಾಹ್ಮಣತರುಣನು ಸ್ವಲ್ಪವೂ ಸ್ಥಳವಿಲ್ಲದಂತೆ ನಾಟಿ ಮುರಿದಿರುವ ಮನ್ಮಥನ ಹೂವಿನ ಬಾಣದ ತುದಿಗಳಂತೆ ಕಾಣುವ ಮೇಲಕ್ಕೆದ್ದಿರುವ ರೋಮಾಂಚಗಳೂ, ಕಾಮಾಗ್ನಿಯಿಂದ ಸುಟ್ಟು ಬೂದಿಯಾದಂತೆ ಬೆಳ್ಳಗಾಗಿರುವ ದೇಹವೂ, ಜಗತ್ತಿನಲ್ಲಿ ತಡೆಯೇ ಇಲ್ಲದ ಅಪ್ಪಣೆಯುಳ್ಳ ಮನ್ಮಥನಿಂದ ನಿಶ್ಚಯವಾಗಿ ಸಾಯಲೇಬೇಕಾದ ಪ್ರಸಂಗದಲ್ಲಿ ವಧ್ಯಶಿಲೆಯ ಮೇಲೆ ಕೂರಿಸಬೇಕೆಂದು ಕಟ್ಟಿದ ಕಟ್ಟುಗಳೆಂಬಂತೆ ತೊಟ್ಟುಕೊಂಡಿರುವ ತಾವರೆದಂಟಿನ ಬಳೆಯೂ ಉಳ್ಳವನಾಗಿ ಬರುತ್ತಿದ್ದ ಅವನನ್ನು ಬಳಸಿ ಬಳಸಿ ಇನ್ನೆಲ್ಲಿಗೆ ಹೋಗುತ್ತೀಯೆಂದು ಗದರಿಸುತ್ತಿರುವ ಚಂದ್ರನ ಬೆರಳಿನಂತಿರುವ ಕಿವಿಗೆ ಮುಡಿದುಕೊಂಡಿರುವ ಕೇದಗೆಯ ಸುಂದರವಾದ ಗರಿಯೂ, ತನಗೆ ತಾನೆ ತರ್ಪಣ ಕೊಡುವಂತೆ ಒಂದೇಸಮನೆ ಸುರಿಯುವ ಕಣ್ಣೀರೂ, ತನ್ನ ಇಷ್ಟದಿಂದಲೇ ನನ್ನ ಪಾಣಿಗ್ರಹಣ ಮಾಡಲು ಮಂಗಳಸ್ನಾನ ಮಾಡಿದ್ದಾನೆಂಬಂತೆ ಹೊಮ್ಮುತ್ತಿರುವ ಬೆವರುನೀರಿನ ಪ್ರವಾಹವೂ, ಇತರರ ಮನಸ್ಸನ್ನು ತಿಳಿದುಕೊಳ್ಳದೆ ಸುಮ್ಮನೆ ಬಯಸಬೇಡವೆಂದು ಹೆಜ್ಜೆಹೆಜ್ಜೆಗೂ ತಡೆಯುವಂತೆ
ಸುರಿವ ನಿರಂತರಾಶ್ರುಪೂರಮಂ ತನ್ನಿಚ್ಚೆಯೊಳೆನ್ನ ಕೈವಿಡಿಯಲೆಂದು ಮಿಂದನೆಂಬಂತೆ ಪೊಣ್ಮುವ ಘರ್ಮೋದಕಂಗಳುಂ ಇದಿರ ಮನಮೇನೆಂದಱಯದೆಳಸರೆಂದಡಿಗಡಿಗೆ ನಿವಾರಿಸುವಂತೆ ನಿಲಿಸುವ ಊರುಸ್ತಂಭಮುಮುತ್ಕಲಿಕಾಸಹಸ್ರವಿಷಮರಾಗಸಾಗರಮನೀಸಿದಪ ನೆಂಬಂತೆನ್ನನಪ್ಪುವೞಯಾಸೆಯಿಂ ದೂರದೊಳ್ ನಿಮಿರ್ವ ನಿಡುತೋಳ್ಗಳುಂ ತನ್ನೊಳ್ ತೋ ಸತ್ವಗುಣಕ್ಕೆ ಸಾರ್ಕೆಗುಡದೆ ಕೃಪಣತೆ ಗೆಡೆಗೊಟ್ಟು ವಿರಕ್ತತೆಗೆ ಬಿಗುರ್ತು ತರಳತೆಗೆ ಕೂರ್ತು ಲಜ್ಜೆಗೆ ಗೆಂಟಾಗಿ ಧಾಷ್ಟಾ ನಭಿಮುಖನಾಗಿ ಪರಲೋಕಭಯಕ್ಕೆ ಬೆಸೆದು ಬೆಸನಕ್ಕೊಸೆದು ಯುಕ್ತಾಯುಕ್ತವಿವೇಕಕ್ಕೆ ಪಿಂತೆಗೆದು ಉನ್ಮತ್ತನಂತಚ್ಚಬೆಳ್ದಿಂಗಳೊಳೊಯ್ಯನೊಯ್ಯನೆ ಬರುತಿರ್ದನನಾಂ ದೂರದೊಳ್ ಕಂಡು ಭಯಂಗೊಂಡು
ಎಲೆ ಕೇಡಾಯ್ತೆನಗೋವೊ ಮತ್ತಮಿವನೆನ್ನಂ ಕೆಯ್ಯೊಳಂ ಬಂದು ಮು
ಟ್ಟಲೊಡಂ ಪತ್ತುವಿಡಲ್ಕೇವೇೞ್ಕುವಸುವಂ ಮೆಯ್ಯೊಡ್ಡಿದೆಂ ದುಖಸಂ
ಕುಲಕೋರಂತಿರೆ ಪುಂಡರೀಕನನೆ ಮತ್ತಂ ಕಾಣ್ಬೆನಾನೆಂದ ನಿ
ಪಲಮಾಯ್ತಕ್ಕಟ ಮಂದಭಾಗ್ಯೆಗೆನಗಿಂತೀ ಪ್ರಾಣಸಂಧಾರಣಂ   ೩೮
ವ|| ಎಂದೆನ್ನೊಳ ಬಗೆಯುತ್ತಿರ್ದೆನನ್ನೆಗವಾತಯ್ದೆವಂದೆನ್ನನಿಂತೆಂದಂ
ಎಲೇ ಕುಮುದನೇತ್ರೆ ಮನ್ಮಥಸಹಾಯನೀ ಚಂದ್ರಮಂ
ಕೊಲಲ್ ಬಗೆದನೆನ್ನನಾರ್ತನನಾಥನಂ ದುಖಿಯಂ
ಪಲುಂಬಿ ಮವೊಕ್ಕೆನಾಂ ನಿನಗನಮೀ ಜೀವಿತಂ
ವಿಲಂಬಿಸದೆ ರಕ್ಷಿಸೆನ್ನನಱಯೆಂ ಪ್ರತೀಕಾರಮಂ          ೩೯
ಶರಣಾಗತಜನಭರಣಂ
ಪರತರಧರ್ಮಂ ತಪಸ್ವಿಗಳ್ಗದಱಂದಂ
ಪೊರೆಯೆನ್ನನಿಲ್ಲದೊಡೆ ಹಾ
ಸ್ಮರಶೀತಮಯೂಖರಿಂದೆ ಹತನಾದಪ್ಪೆಂ      ೪೦
ವ|| ಅದಂ ಕೇಳಲೊಡಮೆನ್ನ ನೆತ್ತಿಯೊಳುರಿ ಮಸಗಿದಂತಾಗೆ ಕಿನಿಸು ಕೆಯ್ಮಣ್ಮೆ ಕಣ್ಗಳಿಂದುಗುತರ್ಪ ಕಂಬನಿಗಿಡಿಗಳಿಂದುರುಪುವಂತವನಂ ನೀಡುಂ ನೋಡುತ್ತಾವಿಷ್ಟೆಯಂತೆನ್ನನಾನಱಯದೆ
ನುಡಿವನ್ನನೆನ್ನನೀ ಪರಿ
ಸಿಡಿಲೇತಕೆ ಕೆಡೆದುದಿಲ್ಲ ನಿನ್ನಯ ಸಿರದೊಳ್
ಉಡುಗಿದುದಿಲ್ಲಮುಸಿರ್ ನೂ
ರ್ಮಡಿಯೆನಲೀ ಜಿಹ್ವೆ ಬಿಱದುದಿಲ್ಲ ದುರಾತ್ಮಾ            ೪೧
ನಿಲ್ಲಿಸುತ್ತಿರುವ ಕಂಭದಂತಿರುವ ತೊಡೆಗಳು (ಭಯದಿಂದ ತೊಡೆ ಮುಂದುವರಿಯುತ್ತಿರಲಿಲ್ಲ), ಸಾವಿರಾರು ಬಯಕೆಗಳೆಂಬ ತೆರೆಗಳಿಂದ ಕಷ್ಟಕರವಾದ, ಪ್ರೀತಿಯೆಂಬ ಕಡಲನ್ನು ದಾಟುತ್ತಿರುವವನಂತೆ ನನ್ನನ್ನು ಆಲಂಗಿಸಿಕೊಳ್ಳಬೇಕೆಂಬ ಹುಸಿಯಾಸೆಯಿಂದ ದೂರದಲ್ಲೇ ಮೇಲಕ್ಕೆತ್ತಿರುವ ನೀಳವಾದ ತೋಳುಗಳೂ ತನ್ನಲ್ಲಿ ಕಾಣುತ್ತಿರಲು, ಸತ್ವಗುಣಕ್ಕೆ ಅವಕಾಶಕೊಡದೆ ಕೇವಲ ದೈನ್ಯಕ್ಕೆ ಅವಕಾಶಕೊಟ್ಟು, ವಿರಕ್ತಿಯಿಂದ ದೂರಸರಿದು, ಚಾಪಲ್ಯಕ್ಕೆವಶನಾಗಿ, ಲಜ್ಜೆಗೆ ದೂರಸರಿದು, ದಿಟ್ಟತನಕ್ಕೆ ಬೆನ್ನುತಿರುಗಿಸಿ, ಪರಲೋಕಭಯಕ್ಕೆ ವಿಮುಖವಾಗಿ, ಹಂಬಲಕ್ಕೆ ಒಲಿದು, ಯುಕ್ತಾಯುಕ್ತವಿಚಾರಕ್ಕೆ ಹಿಮ್ಮೆಟ್ಟಿ, ಹುಚ್ಚನಂತೆ ಸ್ವಚ್ಛವಾದ ಬೆಳದಿಂಗಳಲ್ಲಿ ಮೆಲ್ಲಮೆಲ್ಲನೆ ಬಂದನು. ಅವನನ್ನು ನಾನು ದೂರದಿಂದಲೆ ನೋಡಿ ಭಯಪಟ್ಟೆನು. ೩೮. “ಅಯ್ಯೊ, ನನಗೊಳ್ಳೆಯ ಕಷ್ಟಬಂತಲ್ಲ ! ಇವನೇನಾದರೂ ಬಂದು ನನ್ನನ್ನು ಕೈಯಿಂದ ಮುಟ್ಟಿಬಿಟ್ಟರೆ ಈ ಪ್ರಾಣವನ್ನು ಬಿಟ್ಟುಬಿಡಬೇಕಾಗುತ್ತದೆ. ಪುಂಡರೀಕನನ್ನು ಮತ್ತೆ ಕಾಣುವೆನೆಂಬ ಒಂದು ಆಶೆಯಿಂದಲೇ ಒಂದೇಸಮನಾಗಿ ದುಖಪರಂಪರೆಯನ್ನು ಅನುಭವಿಸಿಕೊಂಡು ಬಂದೆ. ಅಯ್ಯೊ, ಮಂದಭಾಗ್ಯಳಾದ ನನಗೆ ಪ್ರಾಣವನ್ನು ಉಳಿಸಿಕೊಂಡಿರುವುದು ವ್ಯರ್ಥವಾಯಿತು.” ವ|| ಎಂದು ನನ್ನಲ್ಲೆ ಯೋಚಿಸುತ್ತಿರುವಷ್ಟರಲ್ಲಿ ಆತನು ಹತ್ತಿರಬಂದು ನನ್ನನ್ನು ಕುರಿತು ಹೀಗೆಂದನು, ೩೯. “ಎಲೈ ನೈದಿಲೆಯಂತೆ ಕಣ್ಣುಳ್ಳವಳೆ, ಮನ್ಮಥನಿಗೆ ಸಹಾಯಕನಾದ ಈ ಚಂದ್ರನು ಕಷ್ಟಕ್ಕೆ ಸಿಕ್ಕಿರುವ, ಅನಾಥನಾದ ಹಾಗೂ ದುಖಿಯಾದ ನನ್ನನ್ನು ಕೊಲ್ಲಲು ಹೊರಟಿದ್ದಾನೆ. ನಾನು ಹಲುಬುತ್ತಾ ನಿನ್ನ ಮರೆಹೊಕ್ಕಿದ್ದೇನೆ. ಈಗ ನನ್ನ ಪ್ರಾಣವು ನಿನ್ನ ಕೈಯಲ್ಲಿದೆ. ವಿಳಂಬಮಾಡದೆ ನನ್ನನ್ನು ಕಾಪಾಡು. ಇದಕ್ಕೆ ಏನುಮಾಡಬೇಕೆಂಬುದೇ ನನಗೆ ಗೊತ್ತಾಗುತ್ತಿಲ್ಲ. ೪೦. ತಪಸ್ವಿಗಳಿಗೆ ಶರಣಾಗತರನ್ನು ಕಾಪಾಡುವುದೇ ಬಹಳ ಶ್ರೇಷ್ಠವಾದ ಧರ್ಮ. ಅದರಿಂದ ನನ್ನನ್ನು ಕಾಪಾಡು. ಇಲ್ಲದಿದ್ದರೆ, ಅಯ್ಯೋ ಮನ್ಮಥ ಮತ್ತು ಈ ಚಂದ್ರ ಇಬ್ಬರೂ ನನ್ನನ್ನು ಕೊಂದುಬಿಡುತ್ತಾರೆ !” ವ|| ಅವನ ಮಾತನ್ನು ಕೇಳಿದ ಕೂಡಲೆ ನನ್ನ ನೆತ್ತಿಗೆ ಉರಿ ಹತ್ತಿದಂತಾಗಿ ಕೋಪವು ಹೆಚ್ಚಲು, ಕಣ್ಣುಗಳಿಂದ ಹೊರಡುತ್ತಿರಲು ಕಣ್ಣೀರೆಂಬ ಬೆಂಕಿಕಿಡಿಗಳಿಂದ ಅವನನ್ನು ಸುಟ್ಟುಬಿಡುವವಳಂತೆ ದೃಷ್ಟಿಸಿ ನೋಡುತ್ತಾ, ಆವೇಶಗೊಂಡವಳಂತೆ ನನ್ನನ್ನೆ ನಾನು ಅರಿಯದೆ ಹೋದೆನು. ೪೧. “ಎಲೋ ದುಷ್ಟನೆ ನನಗೆ ಈ ರೀತಿ ಹೇಳುತ್ತಿರುವ ನಿನ್ನ ತಲೆಯ ಮೇಲೆ ಸಿಡಿಲು ಏಕೆ ಬೀಳಲಿಲ್ಲ? ನಿನ್ನ ಉಸಿರು ಏಕೆ ಉಡುಗಿ ಹೋಗಲಿಲ್ಲ? ನಿನ್ನ ನಾಲಿಗೆಯೇಕೆ

42-51/

ಚಂದ್ರಾಪೀಡನ ಪ್ರಾಣವಿಯೋಗ [42 to 51]
ಖಲ ನಿನ್ನೀ ತನು ಪಂಚಭೂತಮಯಮಲ್ತಂತಾಗೆ ನಿನ್ನಂ ರಸಾ
ತಲಮಂ ಪೊರ್ದಿಸದಾಯ್ತದೇಕಿಳೆ ಮರುತ್ತೇಕೊಯ್ಯದಾಯ್ತೊರ್ಮೊದಲ್
ಜಲಮೇಕಾಳಿಸದಾದುದೋ ದಹಿಸಲಿಲ್ಲೇತರ್ಕೆ ತಾನಗ್ನಿ ಪೇ
ೞೆಲೆ ಪಾಪಾತ್ಮನೆ ತನ್ನವೋಲೆಸಗಲಿಲ್ಲೇಕಾಗಸಂ ಶೂನ್ಯನಂ    ೪೨
ಈ ತೆಱದಿಂದಂ ಗಳಹುವ
ಪಾತಕಿ ನೀಂ ನೀತಿಮಾರ್ಗವಱಯದ ತಿರ್ಯ
ಗ್ಜಾತಿಯೊಳೆ ಜನ್ಮವೆತ್ತದ
ದೇತರ್ಕೆ ಮನುಷ್ಯಜಾತಿಯೊಳ್ ಜನಿಯಿಸಿದೈ           ೪೩
ವ|| ಮತ್ತಮೆಲೆ ಮತ್ತ ನೀನಿಂತು ನಗೆಗೀಡಾದ ನುಡಿಗಳಂ ನುಡಿಯುತ್ತಮೆನಗೆ ಮುಳಿಸನಾದೊಡಂ ಪುಟ್ಟಿಸಲಿಲ್ಲಮದುಕಾರಣದಿಂ ನಿನ್ನ ನುಡಿಗನುರೂಪಮಪ್ಪ ಜಾತಿಯೊಳ್ ಪುಟ್ಟಿದೊಡೆಮ್ಮನ್ನರನೆಂದುಂ ಕಾಮಿಸೆಯೆಂದು ನುಡಿದೊಡನಾಂ ಚಂದ್ರಾಭಿಮುಖಿಯಾಗಿ ಕೆಯ್ಗಳಂ ಮುಗಿದು ಮಹಾಭಾಗ ಸಕಲಭುವನಚೂಡಾಮಣಿಯಪ್ಪ ರೋಹಿಣೀರಮಣ ಪುಂಡರೀಕನನಾಂ ನೋಡಿದಂದಿನಿಂ ಮತ್ತೊರ್ವ ಪುರುಷನಂ ಮನದೊಳಾದೊಡಂ ಭಾವಿಸದಿರ್ದುದು ನನ್ನಿಯಪ್ಪೊಡೀಯಳೀಕಕಾಮಿಯಾನುಸಿರ್ದಂತೆ ಗಿಳಿಯಾಗಿ ಪುಟ್ಟುಗೆಂದು ಶಪಿಸಲೊಡನೆ
ಸಹಿಸಲಸಹ್ಯಮಪ್ಪು ಮದನಜ್ವರವೇಗದೆ ಮೇಣ್ ನಿಜಾಘ ದು
ರ್ವಹಪರಿಪಾಕದಿಂ ಬಗೆಯಲಲ್ಲದೊಡೆನ್ನಯ ತೀವ್ರಶಾಪವಾ
ಙ್ಮಹಿಮೆಯಿನಾತನಂದು ಕಡಿದಿಕ್ಕಿದ ಪೆರ್ಮರನಂತೆವೋಲದೇ
ನಹಹ ನಿರೂಪಿಪೆಂ ಕೆಡೆದು ಪೊಂದಿದನಾಯಿಳೆಯಲ್ಲಚೇತನಂ ೪೪
ವ|| ಅದಂ ಕಂಡತಿದುಖಿತರಪ್ಪ ಪರಿಜನಂಗಳ ಮುಖದಿಂದೀತಂ ಭವತ್ಪ್ರಿಯವಯಸ್ಯ ನೆಂದಱದಾಂ ಕಡುದುಗುಡಂದಳೆದಿದೇನೆಂದು ಕಂಬನಿಗಳಂ ಬಿಡುತ್ತೆ ಲಜ್ಜಾವನತಮುಖಿ ಯಾಗಿರ(ರ್ದಳಂ)ಲೆನ್ನಂ ಕುರಿತು ಚಂದ್ರಾಪೀಡಂ
ಪಿರಿದುಂ ನೀನೊಲವಿಂದೆ ಯತ್ನಿಸಿದೊಡಂ ಕಾದಂಬರೀದೇವಿಯಾ
ಚರಣೋಪಾಸನ ಸೌಖ್ಯಮಾದೊಡೆನಗಾದತ್ತಿಲ್ಲಮೀ ಪುಟ್ಟಿನೊಳ್
ದೊರೆಕೊಳ್ವಂತದು ತಾನೊಡರ್ಚು ಮಱುವುಟ್ಟಲ್ಲಾದೊಡಂ ನೀನೆಯೆಂ
ದೊರೆವನ್ನಂ ಬಿಱದತ್ತು ಭೋಂಕನೆರ್ದೆ ತದ್ರಾಜೇಂದ್ರಚಂದ್ರಾಂಕನಾ       ೪೫
ನೂರಾರು ಚೂರಾಗಿ ಬಿರಿದುಹೋಗಲಿಲ್ಲ? ೪೨. ಎಲೋ ದುಷ್ಟ, ನಿನ್ನ ದೇಹವು ಪಂಚಭೂತಗಳಿಂದ ಹುಟ್ಟಿದುದಲ್ಲವೆಂದು ಕಾಣುತ್ತದೆ? ಹಾಗೆ ಹುಟ್ಟಿದ್ದರೆ ಭೂಮಿಯು ನಿನ್ನನ್ನು ಪಾತಾಳಕ್ಕೆ ಏಕೆ ತಳ್ಳಲಿಲ್ಲ? ವಾಯು ಏಕೆ ಹಾರಿಸಿಕೊಂಡು ಹೋಗಲಿಲ್ಲ! ನೀನು ಏಕೆ ಮೊದಲೆಕೊಚ್ಚಿಕೊಂಡು ಹೋಗಲಿಲ್ಲ? ಅಗ್ನಿಯೇಕೆ ನಿನ್ನನ್ನು ಸುಡಲಿಲ್ಲ? ಎಲೋ ಪಾಪಿಷ್ಠ! ಆಕಾಶವು ನಿನ್ನನ್ನು ತನ್ನಂತೆಯೆ ಏಕೆ ಶೂನ್ಯನನ್ನಾಗಿ ಮಾಡಲಿಲ್ಲ, ಹೇಳು? ೪೩. ಎಲೊ ಪಾಪಿ. ಹೀಗೆ ಬೊಗಳುವ ನೀನು ನೀತಿಮಾರ್ಗವನ್ನು ತಿಳಿದುಕೊಂಡಿಲ್ಲದ ತಿರ್ಯಗ್ಜಾತಿಯಲ್ಲಿ ಜನ್ಮವೆತ್ತದೆ ಮನುಷ್ಯಜಾತಿಯಲ್ಲಿ ಏಕೆ ಹುಟ್ಟಿವೆ? ವ|| ಎಲೋ ಮತ್ತ ! ನೀನು ಹೀಗೆ ಮಾತುಗಳನ್ನು ಹೇಳುತ್ತಿದ್ದರೂ ನನಗೆ ಕೋಪವೇನೂ ಬರಲಿಲ್ಲ ! ಆ ಕಾರಣದಿಂದ ನಿನ್ನ ಈ ಮಾತುಗಳಿಗೆ ಅನುರೂಪವಾದ ಜಾತಿಯಲ್ಲಿ ನೀನು ಹುಟ್ಟಿಬಿಟ್ಟರೆ ನಮ್ಮಂತಹವರನ್ನು ಮೋಹಿಸುವುದಿಲ್ಲ !” ಎಂದು ಹೇಳಿ, ಚಂದ್ರನ ಕಡೆಗೆ ಮುಖಮಾಡಿಕೊಂಡು “ಸಮಸ್ತ ಪ್ರಪಂಚಕ್ಕೂ ಚೂಡಾಮಣಿಯಂತಿರುವ ಮಹಾತ್ಮನಾದ ಚಂದ್ರನೆ, ನಾನು ಪುಂಡರೀಕನನ್ನು ನೋಡಿದಾರಭ್ಯ ಮತ್ತೊಬ್ಬ ಪುರುಷನನ್ನು ಮನಸಿನಲ್ಲಾದರೂ ಚಿಂತಿಸದಿರುವುದು ಸತ್ಯವಾಗಿದ್ದ ಪಕ್ಷದಲ್ಲಿ ನಿರರ್ಥವಾಗಿ ಬಯಸುವ ಈ ಕಾಮನು ಗಿಳಿಯಾಗಿ ಹುಟ್ಟಲಿ!” ಎಂದು ಶಾಪವನ್ನು ಕೊಟ್ಟೆನು. ಕೂಡಲೆ ೪೪. ಸಹಿಸಲಸಾಧ್ಯವಾದ ಕಾಮಜ್ವರದಿಂದ ತೀಕ್ಷ ತೆಯಿಂದಲೋ ಅಥವಾ ತನ್ನ ಪಾಪದ ತಾಳಲಾರದ ಪರಿಣಾಮದಿಂದಲೋ ಅಥವಾ ನನ್ನ ತೀವ್ರವಾದ ಶಾಪವಚನಪ್ರಭಾವದಿಂದಲೂ ಕಾಣೆ, ಅಯ್ಯೋ, ಏನು ಹೇಳಲಿ ! ಆತನು ಕೂಡಲೆ ಕತ್ತರಿಸಿದ ಹೆಮ್ಮರದಂತೆ ಅಚೇತವಾಗಿ ಸತ್ತು ನೆಲಕ್ಕೆ ಬಿದ್ದನು! ವ|| ಅದನ್ನು ನೋಡಿ ಅತಿದುಖಿತರಾದ ಆತನ ಪರಿಜನರ ಬಾಯಿಂದ, ಅವನು ನಿನ್ನ ಆಪ್ತಮಿತ್ರನೆಂದು ತಿಳಿದುಕೊಂಡ ನಾನು ಬಹಳ ವಿಷಾದಪಡುತ್ತಿದ್ದೇನೆ” ಎಂದು ಕಣ್ಣೀರನ್ನು ಬಿಡುತ್ತ ಮಹಾಶ್ವೇತೆಯು ನಾಚಿಕೆಯಿಂದ ಮುಖವನ್ನು ತಗ್ಗಿಸಿದಳು. ಅವಳನ್ನು ಕುರಿತು ಚಂದ್ರಾಪೀಡನು
೪೫. “ಪೂಜ್ಯಳೆ, ನೀನು ಮಮತೆಯಿಂದ ಬಹಳವಾಗಿ ಪ್ರಯತ್ನಿಸಿದರೂ ಕಾದಂಬರೀದೇವಿಯ ಪಾದಸೇವೆಯ ಸುಖವು ನನಗೆ ಈ ಜನ್ಮದಲ್ಲಿ ಲಭಿಸಲಿಲ್ಲ. ಆದ್ದರಿಂದ ಮುಂದಿನ ಜನ್ಮದಲ್ಲಾದರೂ ಅದು ನನಗೆ ಲಭ್ಯವಾಗುವಂತೆ ನೀನು ಮಾಡಬೇಕು” ಎಂದು ಹೇಳುತ್ತಿರು
ವ|| ಅನಂತರಂ ತರಳಿಕೆ ಮಹಾಶ್ವೇತೆಯಂ ಬಿಟ್ಟು ಭೋರನೆ ಚಂದ್ರಾಪೀಡಶರೀರಮಂ ಸಾರ್ದು ಹಾ ದೇವ! ಚಂದ್ರಾಪೀಡನ ಕಾದಂಬರಿಯನುೞದೆತ್ತ ಪೋಪೆಯೆಂದು ಬಾಯೞದು ಪಳವಿಸುತ್ತಮಿರ್ದಳ್ ಮಹಾಶ್ವೇತೆಯುಂ ಚಂದ್ರಾಪೀಡಮುಖನಿಹಿತ ನಿಶ್ಚಲಸ್ತಬ್ಧದೃಷ್ಟಿಯಾಗಿ ಮರಣಸಮಾಸಾದಿತೆಯಾದಂತೆ ಮೂರ್ಛೆಗೆ ಸಂದಳಿತ್ತಲನಂತರಂ ತತ್ಸಮಾಸನ್ನ ಪರಿಜನಂ ಪ್ರಲಾಪಂಗೆಯ್ಯುತ್ತವನಿತಲದೊಳ್ ಕೆಡೆದು ವಿಗತಚೇತನನಾದ ಕುಮಾರನಂ ಕಂಡು ಕೆಟ್ಟೆವಿದೇನೆಂದು ರಾಜಪುತ್ರರುಮುದ್ಭಾ ಂತರಾಗಿ ಚಂದ್ರಾಪೀಡನನುಗಮನಮೇ ಕರಣೀಯವೆಂದು ನಿಶ್ಚೆ ಸಿರ್ದರನ್ನೆಗಮಿತ್ತ ಕಾದಂಬರಿಯ ಪರಿಜನಂ
ತಮತಮಗೊಲವಿಂ ಶ್ವೇತಾ
ಶ್ರಮಕ್ಕೆ ತಾಂ ಬಂದನಕಹರ್ಷದೆ ನೃಪಚಂ
ದ್ರಮನೆಂದು ಭೋಂಕನತಿ ಸಂ
ಭ್ರಮದಿಂ ಗಂಧರ್ವಕನ್ಯೆಗಱಪಿದರಾಗಳ್       ೪೬
ವ|| ಅಂತಱಪೆ ಚಂದ್ರೋದಯೋಲ್ಲಸಿತೆಯಪ್ಪುದವೇಲೆಯಂತೆ ಸಮಕರಧ್ವಜೆಯಾಗಿ ಮನದೊಳಗೆ ಗುಡಿಗಟ್ಟಿ ಮಹಾಶ್ವೇತೆಯಲ್ಲಿಗೆ ಪೋದಪ್ಪೆನೆಂದು ಜನನೀಜನಕರಿಂ ಕೃತಾನುeಯಾಗಿ ಕಾದಬಂರಿ ಕೆಯ್ಗೆಯ್ದು ರಸನ್ಮಣಿನೂಪುರಕಲಾಪೆಯರುಂ ಮುಖರ ಮೇಖಲಾದಾಮ ಸಂದಾನಿತಜಘನೆಯರುಂ ರಮ್ಯೋಜ್ವಲಾಕಲ್ಪೆಯರುಂ ಗೃಹೀತಸುರಭಿಮಾಲ್ಯಾನು ಲೇಪನಪಟವಾಸಾದ್ಯುಪಕರಣೆಯರುಮೆನಿಸಿದ ಕೇಲಂಬ ರಾಪ್ತಪರಿಚಾರಿಕೆಯರ್ವೆರಸು ಕೇಯೂರ ಕೋಪದಿಶ್ಯಮಾನ ಮಾರ್ಗೆಯುಮೆನಿಸಿ ಪತ್ರಲೇಖಾಹಸ್ತಾವಲಂಬಿನಿಯುಮಾಗಿ ಬರುತಂ ಮದಲೇಖಗಿಂತೆಂದಳ್
ಅಱವೋ ನಿಸ್ಸೇಹನೆನ್ನಂ ಹಿಮಗೃಹಕದೊಳಂತಿರ್ದಳಂ ಕಂಡು ಮತ್ತಂ
ಪೆಱವೋದಂ ದುರ್ವಿದಗ್ಧಂ ಕಠಿನಹೃದಯನಾಂ ಸತ್ತೊಡಂ ನಂಬನೆನ್ನಂ
ಮಱುಗುತ್ತಿರ್ದಪ್ಪಳಿಂದೆಂದೆಣಿಸಿ ನುಡಿದೊಡಂ ಪೇೞೆನಾನೇನುಮಂ ಕೇಳ್
ಪೆಱತೇಂ ಸಾರ್ತಂದವಂ ಕಾಲ್ವಿಡಿದೊಡಮೊಸೆಯೆಂ ಪದ್ಮಪತ್ರಾಯತಾಕ್ಷೀ          ೪೭
ವ|| ಎಂದು ನುಡಿಯುತ್ತಂ ಚಂದ್ರಾಪೀಡದರ್ಶನೋತ್ಕಂಠೆಯಾಗಿ ಕಾದಂಬರಿ ಮಹಾಶ್ವೇತಾಶ್ರಮಕ್ಕೆ ವಂದು ನೆರೆದಿರ್ದ ರಾಜಲೋಕದ ನಡುವೆ ತಿರೋಹಿತಾಮೃತಮಪ್ಪ ರತ್ನಾಕರ ಮುಮನಂತಪ್ರವಿಷ್ಟ ಕಮಲಮಪ್ಪ ಪದ್ಮಾಕರಮುಮಂ ಜಲಧರಪಟಲಾಂತರಿತೇಂದುವಪ್ಪ
ವಂತೆಯೇ ಆ ಚಂದ್ರಾಪೀಡನ ಎದೆಯು ತಟ್ಟನೆ ಒಡೆದುಹೋಯಿತು ! ವ|| ಬಳಿಕ ತರಳಿಕೆಯು ಮಹಾಶ್ವೇತೆಯನ್ನು ಬಿಟ್ಟು ಕೂಡಲೆ ಚಂದ್ರಾಪೀಡನ ಶರೀರದ ಹತ್ತಿರಕ್ಕೆ ಬಂದು “ಅಯ್ಯೋ ಸ್ವಾಮಿ, ಚಂದ್ರಾಪೀಡ, ಕಾದಂಬರಿಯನ್ನು ಬಿಟ್ಟು ಎಲ್ಲಿಗೆ ಹೋದೆ” ಎಂದು ಬಾಯಿಬಾಯಿ ಬಿಟ್ಟು ಗೋಳಾಡತೊಡಗಿದಳು. ಮಹಾಶ್ವೇತೆಯೂ ಚಂದ್ರಾಪೀಡನ ಮುಖವನ್ನು ನಿಶ್ಚಲವಾದ ದೃಷ್ಟಿಯನ್ನಿರಿಸಿ ಮರಣ ಹೊಂದಿದವಳಂತೆ ಮೂರ್ಛೆಗೊಂಡಳು. ಬಳಿಕ ಚಂದ್ರಾಪೀಡನ ಸಮೀಪದಲ್ಲಿದ್ದ ಪರಿಜನರು ಪ್ರಲಾಪಿಸುತ್ತಿರಲು, ಭೂಮಿಯ ಮೇಲೆ ಬಿದ್ದು ಪ್ರಾಣಬಿಟ್ಟಿರುವ ಯುವರಾಜನನ್ನು ಕಂಡು “ಅಯ್ಯೋ ಕೆಟ್ಟೆವಲ್ಲ! ಇದೇನಿದು!” ಎಂದು ಅರಸುಮಕ್ಕಳೆಲ್ಲರೂ ಗಾಬರಿಗೊಂಡು ತಾವೂ ಚಂದ್ರಾಪೀಡನನನ್ನೇ ಹಿಂಬಾಲಿಸಿ ಸಾಯಬೇಕೆಂದು ನಿಶ್ಚಯಿಸಿದರು. ಈ ಕಡೆಯಲ್ಲಿ ಕಾದಂಬರಿಯ ಪರಿವಾರದವರು ೪೬. “ಚಂದ್ರಾಪೀಡನು ಮಹಾಶ್ವೇತಾಶ್ರಮಕ್ಕೆ ಬಹಳ ಸಂತೋಷದಿಂದ ಬಂದಿದ್ದಾನೆ” ಎಂದು ತಾವು ತಾವೇ ಬಹಳ ಪ್ರೀತಿಯಿಂದ ತಟ್ಟನೆ ಸಂಭ್ರಮದಿಂದ ಬಂದು ಕಾದಂಬರಿಗೆ ಆಗ ತಿಳಿಸಿದರು ವ|| ಹಾಗೆ ತಿಳಿಸಲಾಗಿ ಕಾದಂಬರಿಯು ಚಂದ್ರೋದಯದಿಂದ ಉಕ್ಕುತ್ತಿರುವ ಸಮುದ್ರದಂತೆ ಸಮಕರಧ್ವಜಳಾಗಿ (೧. ಕಾಮಪರವಶಳಾಗಿ, ೨. ಮೊಸಳೆಯ ಬಾವುಟವುಳ್ಳದ್ದಾಗಿ, ಸಮುದ್ರದೇವನಿಗೆ ಮೊಸಳೆಯ ಬಾವುಟ) ಸಂತೋಷಪಟ್ಟು, ಮಹಾಶ್ವೇತೆಯ ಬಳಿಗೆ ಹೋಗಿ ಬರುತ್ತೇನೆಂದು ತಾಯಿ ತಂದೆಗಳಿಂದ ಅನುಮತಿಯನ್ನು ಪಡೆದು ಹೊರಟಳು, ಒಡವೆಗಳನ್ನು ಧರಿಸಿ ಧ್ವನಿಮಾಡುತ್ತಿರುವ ರತ್ನದ ಕಾಲಗಡಗವನ್ನು ಹಾಕಿಕೊಂಡು, ಸೊಂಟದಲ್ಲಿ ಧ್ವನಿ ಮಾಡುತ್ತಿರುವ ಡಾಬನ್ನು ಧರಿಸಿಕೊಂಡಿರುವ ಸುಂದರವಾದ ವೇಷಭೂಷಣಗಳುಳ್ಳ, ಹೂವಿನ ಸರ, ಗಂಧ, ಬುಕ್ಕಿಹಿಟ್ಟು ಮೊದಲಾದ ಸಾಮಗ್ರಿಗಳನ್ನು ತೆಗೆದುಕೊಂಡಿರುವ ಕೆಲವರು ಆಪ್ತರಾದ ಪರಿಚಾರಿಕೆಯರೊಂದಿಗೆ ಕೂಡಿಕೊಂಡು, ಕೇಯೂರಕನು ದಾರಿಯನ್ನು ತೋರಿಸುತ್ತಿರಲು, ಪತ್ರಲೇಖೆಯ ಕೈಯನ್ನು ಹಿಡಿದುಕೊಂಡು ಬರುತ್ತಾ ಮದಲೇಖೆಯನ್ನು ಕುರಿತು ಹೀಗೆ ಹೇಳಿದಳು. ೪೭. “ಕಮಲನೇತ್ರೆ ನಿನಗೆ ಗೊತ್ತಿದೆಯಲ್ಲ, ಆ ಪ್ರೀತಿಯೇ ಇಲ್ಲದವನು, ಹಿಂದೆ ಹಿಮಗೃಹದಲ್ಲಿ ಆ ರೀತಿಯಲ್ಲಿ ಸಂಕಟಪಡುತ್ತಿದ್ದ ನನ್ನನ್ನು ಕಣ್ಣಾರ ನೋಡಿದರೂ ಮತ್ತೆ ಹಿಂದಕ್ಕೆ ತನ್ನೂರಿಗೆ ಹೊರಟುಹೋದನು. ಇಂತಹ ಕಠಿನಚಿತ್ತನಾದ ಅವನು ನಾನು ಸತ್ತರೂ ನನ್ನನ್ನು ನಂಬುವುದಿಲ್ಲ ! ಈಗೇನೋ ಸಂಕಟಪಡುತ್ತಿದ್ದಾಳೆ ಎಂದು ತಿಳಿದುಕೊಂಡು ಬಂದು ನನ್ನನ್ನು ಮಾತನಾಡಿದರೂ ನಾನು ಮಾತನಾಡುವುದಿಲ್ಲ ! ಹೆಚ್ಚೇಕೆ? ಅವನು ಕಾಲು ಹಿಡಿದುಕೊಂಡರೂ ನಾನು ಕೋಪವನ್ನು ಬಿಡುವುದಿಲ್ಲ !” ವ|| ಎಂದು ಹೇಳುತ್ತ ಕಾದಂಬರಿಯು ಚಂದ್ರಾಪೀಡನನ್ನು ನೋಡಬೇಕೆಂಬ ಹೆಬ್ಬಯಕೆಯುಳ್ಳವಳಾಗಿ ಮಹಾಶ್ವೇತೆಯ ಆಶ್ರಮಕ್ಕೆ ಬಂದಳು. ಅಲ್ಲಿ ನೆರೆದಿದ್ದ ರಾಜರುಗಳ ಮಧ್ಯದಲ್ಲಿ ಅಮೃತವ  ತನ್ನಲ್ಲಿ ಅಡಗಿಸಿಕೊಂಡಿರುವ ಸಮುದ್ರದಂತೆಯೂ,
ನಿಶಾಪ್ರಬಂಧಮುಮನನುಕರಿಸಿ ತಿರೋಭೂತಚೇತನನಾದ ಚಂದ್ರಾಪೀಡದೇವನಂ ಕಂಡು ಕೆಟ್ಟೆನಿದೇನೆಂದು ತೊಟ್ಟನೆ ಮುಗ್ಧೆ ಮೂರ್ಛೆಗೆ ಸಂದು ನೆಲಕ್ಕೆ ಬೀೞ್ವನ್ನೆಗಮೆಂತಾನುಂ ಮುಕ್ತಾಕ್ರಂದೆಯಪ್ಪ ಮದಲೇಖೆ ಕರತಲದಿಂ ಪಿಡಿದೆತ್ತ ಪತ್ರಲೇಖೆಯುಂ ಕಾದಂಬರೀದೇವಿಯ ಕರತಲಮಂ ಬಿಟ್ಟು ನಿಶ್ಚೇತನೆಯಾಗಿ ಬಿೞ್ದಳಿತ್ತಲನಂತರಮೆಂತಾನುಂ ಕಿಱದುಬೇಗಕ್ಕೆ ಕಾದಂಬರಿ ಲಬ್ಧಸಂeಯಾಗಿ
ಮರವಟ್ಟಂತೆ ವಿಮೂಢೆಯಂತೆ ಬರೆದಂತಾವಿಷ್ಟೆಯಾದಂತೆ ಕಂ
ಡರಿಸಿಟ್ಟಂತುಸಿರಿಕ್ಕಲುಂ ಮದು ಚಂದ್ರಾಪೀಡದೇವಾನನಾಂ
ಬುರುಹಸ್ತಂಭಿತದೃಷ್ಟಿ ಮೆಯ್ಯಱಯದಂತರ್ಮನ್ಯುಭಾರಾತಿಮಂ
ಥರೆ ಪೆಂಡರ್ಗಿದು ತಕ್ಕುದಲ್ತೆನಿಪವಸ್ಥಾಭೇದಮಂ ತಾಳ್ದಿದಳ್     ೪೮
ವ|| ಅಂತು ತಾಳ್ದಿದ ಕಾದಂಬರಿಯ ಕಾಲಮೇಲೆ ಬಿೞ್ದು ಮುಕ್ತಾರ್ತನಾದೆಯಾಗಿ ಮದಲೇಖೆಯಿಂತೆಂದಳ್
ಬಿಡುನಿಜಮನ್ಯುಬಾಷ್ಪಭರಮಂ ನುಡಿಗುಂದುತಮಿಂತು ದುಖಮಾಂ
ತೊಡೆ ಕಡೆಗೋಡಿಪೋಗದೆ ಪೊನಲ್ ಪುಗತರ್ಪ ತಟಾಕದಂದದಿಂ
ದೊಡೆದಪುದಲ್ತೆ ನಿನ್ನ ಸುಮಕೋಮಲಪ್ಪೆರ್ದೆ ತಂದೆಯ ತಾಯ ಬಾೞ್ಕೆಯಿ
ನ್ನುಡಿದೊಡದೆಂತುಮಿಲ್ಲ ತಿಳಿ ನೀಂ ಬೞಕಿಲ್ಲ ನಿಜಾನ್ವಯದ್ವಯಂ           ೪೯
ವ|| ಎಂದು ನುಡಿಯೆ ವಿಹಸಿತವದನೆಯಾಗಿ ಕಾದಂಬರಿ ಮದಲೇಖೆಯನಿಂತೆಂದಳ್
ಮರುಳೇ ನೀಂ ತಂಗಿ ಪೇೞು ಕಲ್ಲೆರ್ದೆಯಿದೊಡೆಗುಮೇಂ ಮುಂದೆ ಮತ್ಕಾಂತನಿಂತಾ
ಗಿರೆಯುಂ ಪ್ರಾಣಂಗಳೆನ್ನಂ ಬಿಡವು ಬಿಡದೊಡೇನಾದುದೆಂತಾನುಮೀಗಳ್
ದೊರೆಕೊಂಡತ್ತೀ ಮದೀಯ ಪ್ರಿಯತಮತನುವಿಂ ತಂದೆ ತಯ್ ಬಂಧುವರ್ಗಂ
ಪರಿವಾರಂ ತಾನದೇಕೀ ತನುವಿನ ಬೞಸಂದಾಂ ಕೃತಾರ್ಥಾತ್ಮೆಯಪ್ಪೆಂ                         ೫೦
ವ|| ಅದಲ್ಲದೆಯುಂ
ಪಿಂದೆ ಸಮಸ್ತರಾಜ್ಯಪದಮಂ ಬಿಸುಟೆನ್ನಯ ದೂಸಱಂದವೇ
ೞ್ತಂದೆನಗೊಪ್ಪುಗೊಟ್ಟು ನಿಜದೇಹಮನೀ ಮಹಿಪಂ ಗುರುತ್ವದಿಂ
ದೊಂದಿದನೀಗಳಾಂ ಬರಿದೆ ಕಣ್ಬನಿಯಂ ಸುರಿಯುತ್ತಮಿರ್ದೊಡಂ
ಬಂದಪುದೇನೊ ಪೇೞು ಕೆಳದಿ ಕೆಮ್ಮನೆ ಲಾಘವದಿಂದಮೊಂದುವೆಂ       ೫೧
ತಾವರೆಗಳನ್ನು ಒಳಗೆ ಹೊಂದಿರುವ ತಾವರೆಗೊಳದಂತೆಯೂ, ಮೋಡಗಳ ಗುಂಪಿನಲ್ಲಿ ಮುಚ್ಚಿಹೋಗಿರುವ ಚಂದ್ರನುಳ್ಳ ರಾತ್ರಿಕಾಲದಂತೆಯೂ, ಇರುವ ಚೇತನ್ಯವಳಿದ ಚಂದ್ರಾಪೀಡದೇವನನ್ನು ಕಂಡು “ಅಯ್ಯಯ್ಯೊ, ಕೆಟ್ಟೆ, ಇದೇನು?” ಎಂದು ತಟಕ್ಕನೆ ಏನೂ ಅರಿಯದೆ ಅವಳು ಮೂರ್ಛೆಗೊಂಡು ನೆಲಕ್ಕುರುಳಿಬೀಳುವುದರಲ್ಲಿದ್ದಳು. ಅಷ್ಟರಲ್ಲಿ ಗೋಳಿಡುತ್ತಿರುವ ಮದಲೇಖೆಯು ಹೇಗೋ ತನ್ನ ಕೈಯಿಂದ ಹಿಡಿದೆತ್ತಿದಳು. ಪತ್ರಲೇಖೆಯು ಕಾದಂಬರೀದೇವಿಯ ಕೈಯನ್ನು ಬಿಟ್ಟು ಎಚ್ಚರದಪ್ಪಿ ನೆಲಕ್ಕೆ ಬಿದ್ದಳು. ಕಾದಂಬರಿಯು ಸ್ವಲ್ಪಕಾಲವಾದಮೇಲೆ ಹೇಗೋ ಎಚ್ಚರಗೊಂಡಳು. ೪೮. ಸ್ತಬ್ಧಳಾದಂತೆಯೂ, ಮೂರ್ಛೆಗೊಂಡವಳಂತೆಯೂ, ಚಿತ್ರದಲ್ಲಿ ಬರೆಯಲ್ಪಟ್ಟವಳಂತೆಯೂ, ಭೂತಹಿಡಿದವಳಂತೆಯೂ, ಕೆತ್ತಿರಿಸಲ್ಪಟ್ಟವಳಂತೆಯೂ ಉಸಿರು ಬಿಡುವುದನ್ನೂ ಮರೆತು ಚಂದ್ರಾಪೀಡನ ಮುಖಕ್ಘಆ

1-18/

ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ [1 to 18]
ಎಂದಾ ಹಾರೀತನಾಮಪ್ರಮುಖಮುನಿಸಮೂಹಕ್ಕೆ ಜಾಬಾಲಿಗಳ್ ಪೇ
ೞ್ವಂದುಂ ಮಂದಸ್ಮಿತಾಸ್ಯರ್ ಕಥೆಯ ರಸದೊಳೋಲಾಡುತಂ ಪೊೞ್ತೆನಿತ್ತಾ
ಯ್ತೆಂದುಂ ಮಚ್ಚಿತ್ತದೊಳ್ ಭಾವಿಸದೆ ಮೞೆದುಪೇೞುತ್ತಮಿಂತಿರ್ಪಮೇ ಪೇ
ೞೆಂದೆನ್ನಂ ನೋಡಿ ಕೇಳ್ ಶೂದ್ರಕನೃಪ ಕೆಲದೊಳ್ ಕೇಳ್ವವರ್ಗೆಂದರಾಗಳ್         ೧
ವ|| ಅದೆಂತೆನೆ
ಆವೊಂ ಶ್ರೀಶ್ವೇತಕೇತುವ್ರತಿಗೆ ಸುತನೆನಲ್ ಸಂದು ಕಾಮಿತ್ವದಿಂದಂ
ದೇವತ್ವಂಗೆಟ್ಟು ಮರ್ತ್ಯೋದ್ಭವನೆನೆ ಶುಕನಾಸಂಗೆ ಪುಟ್ಟಿರ್ದನೋ ತೋ
ನಾ ವೈಶಂಪಾಯನಂ ತಂದೆಯ ಮುನಿಸಿದ ಬೈಗುಳ್ಗಳಿಂದಂ ಮಹಾಶ್ವೇ
ತಾ ವಾಕ್ಸಾಮರ್ಥ್ಯದಿಂದಂ ಗಿಳಿಯ ಬಸುಳೀಯಂದದಿಂ ಬಂದನಲ್ತೇ       ೨
ಅಂತು ಮುನಿ ಪೇೞಲೆಚ್ಚೆ
ತ್ತಂತೆವೊಲಾನಾಗೆ ಬಾಲ್ಯದೊಳವೆನ್ನಯ ಜ
ನ್ಮಾಂತರದೊಳಾದ ವಿದ್ಯಾ
ಸಂತತಿ ಜಿಹ್ವಾಗ್ರದಲ್ಲಿ ನೆಲಸಿದುದಾಗಳ್       ೩
ವ|| ಅದಲ್ಲದೆಯುಮಖಿಲಕಲಾಪೋಪದೇಶಕೌಶಲಮನೊಳಕೊಂಡಿರ್ಪ ಸ್ಪಷ್ಟವರ್ಣಾಭಿಧಾನಮಪ್ಪ ವಾಣಿಯನಪ್ಪುಕೆಯ್ದು ವಿಜ್ಞಾತ ಸಕಲಾನ್ಯಜನ್ಮವೃತ್ತಾಂತನೆನಾಗಿ ತಾಯಂ ತಂದೆಯಂ ತಾರಾಪೀಡದೇವನುಮಂ ವಿಲಾಸವತೀಮಹಾದೇವಿಯುಮಂ ಚಂದ್ರಾಪೀಡದೇವನುಮಂ ಮುನ್ನೆನ್ನ ಕೆಳೆಯನಪ್ಪ ಕಪಿಂಜಲನುಮಂ ನೆನೆದೆಂ ಮಹಾಶ್ವೇತೆಯೊಳಾದ ಕೂರ್ಮೆ ನೂರ್ಮಡಿಸೆ ತದ್ಗತಚಿತ್ತನಾಗಿ ನೆನೆನೆನೆದೆನ್ನ ಕಾಮಪರತೆಗಾಂ ನೆಲದೊಳ್ ತಲೆಯಂ ಕುತ್ತಿ ಕಿಱದುಬೇಗಮಿರ್ದು ನಿಜಾವಿನಯಶ್ರವಣಲಜ್ಜೆಯಿಂ ಕರಗುವಂತೆಯುಂ ಪಾತಾಳಮಂ ಪುಗುವಂತೆಯುಮಾಗಿಂತೆಂದೆನದೆಂತೆನೆ
ಮುನ್ನಿನ ಭವಮಂ ಬಂಧುಗ
ಳಂ ನೆ ತಿಳಿವಱತಮಾಯ್ತು ಭವದೀಯ ಪದಾ
ಸನ್ನತೆಯಿಂದಾದೊಡಮೇಂ
ಬಿನ್ನವಿಸಿದಪೆಂ ಮುನೀಂದ್ರ ನಾಣ್ಚದೆ ಮತ್ತಂ ೪
೧. ಶೂದ್ರಕಮಹಾರಾಜನೆ ಕೇಳು. ಹೀಗೆ ಜಾಬಾಲಿಮಹರ್ಷಿಗಳು ಹಾರಿತನೇ ಮೊದಲಾದ ಮುನಿಗಳ ಸಮೂಹಕ್ಕೆ ಹೇಳಿ ನಸುನಗೆಯನ್ನು ಬೀರಿದನು. “ಕಥೆಯ ಆನಂದದಲ್ಲಿ ನಲಿದಾಡುತ್ತಾ ಹೊತ್ತು ಎಷ್ಟಾಯಿತು? ಎಂಬುದನ್ನೂ ಗಮನಿಸದೆ ಪರವಶರಾಗಿ ಹೇಳುತ್ತ ಹೀಗೆಯೇ ಇದ್ದುಬಿಟ್ಟೆವಲ್ಲ !” ಎಂದು ಹೇಳುತ್ತಾ, ನನ್ನನ್ನು ನೋಡಿ ಹತ್ತಿರದಲ್ಲಿ ಕೇಳುತ್ತಿರುವವರನ್ನು ಕುರಿತು ಹೀಗೆ ಹೇಳಿದರು. ವ|| ಅದು ಹೇಗೆಂದರೆ ೨. ಯಾರು ಶ್ವೇತಕೇತುಮಹರ್ಷಿಗಳಿಗೆ ಮಗನಾಗಿ ಹುಟ್ಟಿ, ಕಾಮುಕತನದಿಂದ ದೇವತ್ವವನ್ನು ಕಳೆದುಕೊಂಡು ಮನುಷ್ಯಜಾತಿಯಲ್ಲಿ ಶುಕನಾಸನ ಮಗನಾಗಿ ಹುಟ್ಟಿದನೋ ಆ ವೈಶಂಪಾಯನನೇ ಈ ಗಿಳಿ! ತಂದೆಯು ಕೋಪದಿಂದ “ಇವನು ತಿರ್ಯಗ್ವಾತಿಯಲ್ಲಿ ಹುಟ್ಟದಿರುವುದಿಲ್ಲ” ಎಂಬುದಾಗಿ ಬೈದುದರಿಂದಲೂ, ಮಹಾಶ್ವೇತೆಯ ಶಾಪದ ಪ್ರಭಾವದಿಂದಲೂ ಗಿಳಿಯ ಹೊಟ್ಟೆಯಲ್ಲಿ ಹೀಗೆ ಹುಟ್ಟಿಬಂದಿದ್ದಾನೆ. ೩. ಆ ರೀತಿಯಲ್ಲಿ ಮಹರ್ಷಿಯು ಹೇಳಿದ ಕೂಡಲೆ ನಾನು ಮಲಗಿದ್ದು ಎಚ್ಚೆತ್ತವನಂತಾದೆನು. ಹಿಂದಿನ ಜನ್ಮಗಳಲ್ಲಿ ನಾನು ಕಲಿತಿದ್ದ ಎಲ್ಲಾ ವಿದ್ಯೆಗಳೂ ಬಾಲ್ಯದಲ್ಲಿಯೆ ನನ್ನ ನಾಲಿಗೆಯ ತುದಿಯಲ್ಲಿ ಮೂಡಿದುವು. ವ|| ಅದಲ್ಲದೆ ಸಮಸ್ತ ಕಲೆಗಳನ್ನೂ ಹೇಳಿಕೊಡಬಲ್ಲ ಚಾತುರ್ಯವನ್ನು ಪಡೆದಿರುವ ಹಾಗೂ ಸ್ಪಷ್ಟವಾದ ಅಕ್ಷರಗಳನ್ನು ಉಚ್ಚರಿಸಬಲ್ಲ ವಾಣಿಯೂ ಉಂಟಾಯಿತು. ಅಲ್ಲದೆ ಜನ್ಮಂತರಗಳ ಎಲ್ಲಾ ಸಂಗತಿಗಳೂ ಜ್ಞಾಪಕಕ್ಕೆ ಬಂದುವು, ಆಗ ತಾಯಿಯನ್ನೂ, ತಂದೆಯನ್ನೂ, ತಾರಾಪೀಡನನ್ನೂ, ವಿಲಾಸವತಿಯನ್ನೂ, ಚಂದ್ರಾಪೀಡನನ್ನೂ, ಹಿಂದೆ ನನ್ನ ಗೆಳೆಯನಾಗಿದ್ದ ಕಪಿಂಜಲನನ್ನೂ ನೆನೆಸಿಕೊಂಡೆನು. ಮಹಾಶ್ವೇತೆಯ ಮೇಲಿನ ಅನುರಾಗವು ನೂರುಮಡಿಯಾಯಿತು. ಅವಳಲ್ಲೆ ಮನಸ್ಸು ನೆಟ್ಟು, ಅವಳನ್ನೇ ಚಿಂತಿಸಿ ಚಿಂತಿಸಿ, ನನ್ನ ಕಾಮಾತುರತೆಗೆ ನಾನೇ ತಲೆತಗ್ಗಿಸಿ ಸ್ವಲ್ಪ ಕಾಲವಿದ್ದು, ನನ್ನ ದುರ್ವರ್ತನೆಯನ್ನು ಕೇಳಿದುದರಿಂದ ಉಂಟಾದ ನಾಚಿಕೆಯಿಂದ ಪಾತಾಳಕ್ಕೆ ಇಳಿದುಹೋಗುವವನಂತೆ ಆಗಿ ಅವರನ್ನು ಕುರಿತು ಹೀಗೆಂದೆನು. ೪. “ಮಹರ್ಷಿಗಳೆ, ತಮ್ಮ ಚರಣಾನುಗ್ರಹದಿಂದ ಹಿಂದಿನ ಜನ್ಮಗಳನ್ನೂ ಬಂಧುಗಳನ್ನೂ ಚೆನ್ನಾಗಿ
ಜಾತಿಸ್ಮರತೆ ವಿರಕ್ತಿಗೆ
ಹೇತುವೆನುತ್ತಿರ್ಪರದುರೆ ಪುಸಿಯಾಗಿ ಮಹಾ
ಶ್ವೇತೆಯೊಳೊದೊಂದನುರಾ
ಗಾತಿಶಯಂ ಪೆರ್ಚಿದಪುದು ಮುನ್ನಿಂದೀಗಳ್ ೫
ವ|| ಅದಲ್ಲದೆಯಂ ಮದ್ವಿಪತ್ತಿಶ್ರವಣಮಾತ್ರದಿಂ ಸುಟಿತಹೃದಯನಾದ ಚಂದ್ರಾಪೀಡನೆಲ್ಲಿ ಪುಟ್ಟಿಜನೆಂಬುದಂ ಬೆಸಸಲ್ವೇೞ್ಕುಮಾಂ ತಿರ್ಯಗ್ವಾತಿಯಾದೊಡಮಾತನಂ ನೋಡಿ ಕೃತಾರ್ಥನಪ್ಪೆನೆಂಬುದುಮಾ ಮುನೀಂದ್ರನೆನ್ನಂ ಮುನ್ನಿನಂತೆ ನೋಡಿ ನಿಜಸ್ನೇಹವಚನದಿನೆನ್ನ ನಿಂತೆಂದಂ
ಮದೈ ತರಳತೆಯಿಂದೀ
ತೆಱನಾದುದನೆಲೆ ದುರಾತ್ಮ ಪಾಱಲ್ ಮತ್ತಂ
ಮಱುಗುತ್ತಿರ್ದಪೆಯಿನಿಸಂ
ಗಱ ಮೂಡಿದ ಬೞಕ ನೀನೆ ದಲ್ ಪೋದಪ್ಪೈ             ೬
ವ|| ಎಂದು ಜಾಬಾಲಿಗಳ್ ನುಡಿಯೆ ಹಾರೀತನತಿಕುತೂಹಲಿತಾಂತಕರಣನಾಗಿ ತಂದೆಗಿಂತೆಂದಂ
ತನುವಿಂದಂ ಪೋಗೆ ಜೀವಂ ನೆಲೆವಿಡಿಯಲಣಂ ಬಾರದೆಂಬನ್ನೆಗಂ ತ
ನ್ಮುನಿಗಂತಪ್ಪೊಂದು ಕಾಮಾತುರತೆ ಸಮನಿಸಿತ್ತೇತಱಂ ನಾಕಸಂಭೂ
ತನದೇಕಲ್ಪಾಯುವಾದಂ ಬೆಸಸಿಮೆನಗಿದಾಶ್ಚರ್ಯಮಾಗಿರ್ದುದೆಂದಾ
ತನಯಿಂಗಿಂತೆಂದನಾಗಳ್ ಮುನಿಜನಕುಮುದಾನಂದ ಚಂದ್ರಂ ಮುನೀಂದ್ರಂ
ವಿದಿತಮೆನಲ್ ಕಾಮದ ಮೋ
ಹದ ಮೊದಂಲೆಂದೆನಿಸಿದಲ್ಪಸಾರಸ್ತ್ರೀವೀ
ರ್ಯದಿನಲ್ತೆ ಕೇವಲಂ ಪು
ಟ್ಟಿದನೀ ಪಾಪಾತ್ಮನಾತ್ಮಕರ್ಮೋದಯದಿಂ ೮
ಸ್ವಾಗತ|| ವೇದದಲ್ಲಿಯುಮಿದೀ ಪ್ರಕಾರದಿಂ
ದೋದಿತೆಂದಱವೆಯಲ್ತೆ ವತ್ಸ ನೀಂ
“ಯಾದೃಶೋ ಜಗತಿ ಜಾಯತೇ ಪುನ
ಸ್ತಾದೃಶೋ ಭವತಿ” ಯೆಂಬ ವಾಕ್ಯಮಂ        ೯
ನೆನೆಸಿಕೊಳ್ಳುವ ತಿಳಿವಳಿಕೆಯುಂಟಾಯಿತು. ಆದರೆ ನಾಚಿಕೆಯಿಲ್ಲದೆ ಮತ್ತೆ ತಮ್ಮಲ್ಲಿ ಹೇಗೆ ವಿಜ್ಞಾಪಿಸಿಕೊಳ್ಳಲಿ? ೫. ಜನ್ಮಾಂತರಸ್ಮರಣೆಯು ವಿರಕ್ತಿಗೆ ಕಾರಣವಾಗುತ್ತದೆ ಎಂದು ಹೇಳುತ್ತಾರೆ. ಆದರೆ ಅದೆಲ್ಲಾ ಸುಳ್ಳಾಗಿ ಮಹಾಶ್ವೇತೆಯ ಮೇಲಿನ ಅತ್ಯಕವಾದ ಅನುರಾಗವು ಹಿಂದಿನಂತೆಯೇ ಈಗಲೂ ಹೆಚ್ಚುತ್ತಿದೆ. ವ|| ಅದಲ್ಲದೆ ನನ್ನ ಮರಣವನ್ನು ಕೇಳಿದ ಮಾತ್ರದಿಂದಲೇ ಎದೆಯೊಡೆದು ಸತ್ತ ಚಂದ್ರಾಪೀಡನು ಎಲ್ಲಿ ಹುಟ್ಟಿದ್ದಾನೆ? ಎಂಬುದನ್ನು ತಿಳಿಸಬೇಕು. ಈ ಹಕ್ಕಿಯ ಜಾತಿಯಲ್ಲೂ ಅವನನ್ನು ನೋಡಿ ಧನ್ಯನಾಗುತ್ತೇನೆ” ಎಂದು ಕೇಳಿಕೊಂಡೆನು. ಅದಕ್ಕೆ ಆ ಮುನೀಂದ್ರನು ನನ್ನನ್ನು ಮೊದಲಿನಂತೆಯೆ ನೋಡಿ ತನ್ನ ವಾತ್ಸಲ್ಯಪೂರ್ಣವಾದ ವಾಣಿಯಿಂದ ಹೀಗೆಂದನು ೬. “ಅಯ್ಯೋ ದುರಾತ್ಮ! ಚಪಲತನದಿಂದಲೇ ಹೀಗಾದುದನ್ನು ಮರೆತುಬಿಟ್ಟೆಯಾ? ಮತ್ತೆ ಹಾರಿಹೋಗಬೇಕೆಂದು ತವಕಿಸುತ್ತಿರುವೆಯಲ್ಲ ! ಆಗಲಿ; ರೆಕ್ಕೆ ಹುಟ್ಟಲಿ. ಆಮೇಲೆ ನೀನೇ ಹೋಗುವೆಯಂತೆ.” ವ|| ಎಂದು ಜಾಬಾಲಿಮುನಿಗಳು ಹೇಳಲಾಗಿ ಹಾರೀತನು ಬಹಳ ಕುತೂಹಲದಿಂದ ಕೂಡಿದ ಮನಸ್ಸುಳ್ಳವನಾಗಿ ತಂದೆಯನ್ನು ಕುರಿತು ಹೀಗೆಂದನು. ೭. “ಶರೀರದಿಂದ ಜೀವವು ಹೋಗುತ್ತಿರಲಾಗಿ ಅದನ್ನು ತಡೆದು ನಿಲ್ಲಿಸಿಕೊಳ್ಳಲೂ ಆಗಲಿಲ್ಲವೆಂಬಷ್ಟು ಮಟ್ಟಿಗೆ ಆ ಪುಂಡರೀಕನಿಗೆ ಏತಕ್ಕೆ ಅಷ್ಟೊಂದು ಕಾಮೋದ್ರೇಕವು ಉಂಟಾಯಿತು? ಸ್ವರ್ಗಲೋಕದಲಿ ಹುಟ್ಟಿದವನಾದರೂ ಏತಕ್ಕೆ ಅಲ್ಪಾಯುವಾದನು? ಅಪ್ಪಣೆಕೊಡಿಸಬೇಕು. ಇದು ನನಗೆ ಬಹಳ ಸೋಜಿಗತವಾಗಿದೆ!” ಎಂದು ಕೇಳಿಕೊಳ್ಳುತ್ತಿರುವ ಮಗನನ್ನು ಕುರಿತು ಮುನಿಗಳೆಂಬ ಕನ್ನೆ ದಿಲೆಗಳಿಗೆ ಚಂದ್ರನಂತಿರುವ ಆ ಮಹರ್ಷಿಯು ಹೀಗೆ ಹೇಳಿದನು.
೮. “ವತ್ಸ, ಇದಕ್ಕೆ ಕಾರಣವು ಸ್ಪಷ್ಟವಾಗಿಯೇ ಇದೆ. ಈ ಪಾಪಿಷ್ಠನು ಸಂಭೋಗಾಭಿಲಾಷೆಗೂ ಮೂಢತನಕ್ಕೂ ಉತ್ಪತ್ತಿಸ್ಥಾನವೆನಿಸಿರುವ ಅಲ್ಪಶಕ್ತಿಯುಳ್ಳ ಹೆಂಗಸಿನ ವೀರ್ಯವೊಂದರಿಂದಲೇ ತನ್ನ ಪ್ರಾಚೀನಕರ್ಮಫಲದಿಂದ ಹುಟ್ಟಿದನು.! ೯. ಮಗು, ವೇದದಲ್ಲೂ, ‘ಪ್ರಪಂಚದಲ್ಲಿ ಯಾವ ರೀತಿ ಹುಟ್ಟಾತ್ತಾನೋ ಅದೇ ರೀತಿ ಆಗುತ್ತಾನೆ! ಎಂಬ ವಚನವು ಹೇಳಲ್ಪಟ್ಟಿರುವುದು ನಿನಗೂ ಗೊತ್ತೇ ಇದೆ.
ವ|| ಅದಲ್ಲದೆಯುಂ ಕಾರ್ಯಂಗಳ್ ಕಾರಣಗುಣಯೋಗಂಗಳದುವಲಮಾಯುರ್ವೇದ ದೊಳಮಲ್ಪಸಾರಸ್ತ್ರೀವೀರ್ಯ ದೊಳಲ್ಪಾಯುವಪ್ಪ ನೆಂಬುದಱನೀತಂಗಿಂತಪ್ಪ ಕಾಮಪರವಶತೆಯುಂ ಮದನಜ್ವರಸಂತಾಪಮಪಣಮುಮಾದುದು
ಇನ್ನುಮಚಿರಾಯುವಕ್ಕುಂ
ಮುನ್ನಿನ ತೆಱದಿಂದಮಾಯುರವಸಾನದೊಳೀ
ತನ್ನೆಟ್ಟನಕ್ಷಯಾಯು
ಷ್ಯೋನ್ನತಿಯಂ ತಳೆದು ಸುಖದಿನಿರ್ಕುಂ ಬೞಯಂ     ೧೦
ವ|| ಎಂಬುದುಮದಂ ಕೇಳ್ದುಮವನಿತಲನಿವೇಶಿತೋತ್ತಮಾಂಗನಾಗಿ ಯತಿಪತಿಯನಿಂತೆಂದೆಂ
ಧೈರ್ಯಂ ಕೆಟ್ಟಿತ್ತು ಸರ್ವಾಕ್ಷಮಮೆನಿಪುದಳ್ ವರ್ತಿಸುತ್ತಿರ್ಪೆನಿಂತೀ
ತಿರ್ಯಗ್ವಾತಿತ್ವದೊಳ್ ನಾಲಗೆಯುಮಿದು ಭವತ್ಸೇವೆಯಿಂದಾದುದಿನ್ನೇಂ
ಕಾರ್ಯಂ ಮತ್ತುಂಟು ಸಾರ್ಗುಂ ತನುವುಮಗಣಿತಾಯುಷ್ಯಯಮುಂ ಮತ್ತೆನಲ್ಕಾ
ಶ್ಚರ್ಯಂಬಟ್ಟಪ್ಪೆನೀಗಳ್ ಬೆಸಸಿಮೆನಗೆನಲ್ ಮುಕ್ತತಂದ್ರಂ ಮುನೀಂದ್ರಂ             ೧೧
ತವುತಿರ್ದತ್ತಲ್ತೆ ತಾರಾಸಮುದಾಯಮಿದೊ ಪಂಪಾಸರಸ್ತೀರ ಸುಪ್ತೋ
ತ್ಥವಿಹಂಗಧ್ವಾನವೀ ಪೊಣ್ಮುವುದು ವನಲತಾಳಿಪ್ರಸೂನಾವಳೀಗಂ
ಧವಹಂ ಮೆಲ್ಪಿಂದೆ ದಲ್ ಮತ್ತಿರದೆಸೆವ ನಿಶಾಸಂಘಸಂಮರ್ದದೊಂದು
ತ್ಸವದಿಂ ತಣ್ಗಂಪನೀ ಬೀಱದಪುದು ಬೆಳಗಾಯ್ತೇನನಿಂ ಪೇೞ್ವೆನೀಗಳ್     ೧೨
ವ|| ಅದಲ್ಲದೆಯುಂ ನಿತ್ಯಕರ್ಮಂ ಪ್ರತ್ಯಾಸನ್ನಮಾಯ್ತೆಂದು
ನಿಷ್ಠಾಪರಂ ಪ್ರಭಾತಾ
ನುಷ್ಠಾನ ನಿಮಿತ್ತಮೆೞ್ದನಲ್ಲಿಂದಂ ತ
ದ್ಗೋಷ್ಠಿಯನುೞದು ಮುನೀಂದ್ರಗ
ರಿಷ್ಠಂ ಜಾಬಾಲಿನಾಮಧೇಯಮುನೀಂದ್ರಂ    ೧೩
ವ|| ಆಗಳಾ ತಪಸ್ವಿಗಳ್ ನೀರಾಗರಾಗಿಯುಂ ಕಥಾರಸವಿಸ್ಮೃತಗುರೂಚಿತಪ್ರತಿಪತ್ತಿಗಳುಂ ಮತ್ತಂ ಕೇಳುತ್ತಮಿರ್ದಂತೆ ಕಂಟಕಿತಕಾಯರುಂ ವಿಸ್ಮಯೋತುಲ್ಲಮಾನಸರುಂ ಯುಗ ಪದಾಗಳಿತ ಶೋಕಾನಂದಜನ್ಮನಯನಸಲಿಲರುಂ ಹಾಕಷ್ಟಶಬ್ದಾನುಬಂಗಳುಂ ಪರವಶರುಮೆನಿಸಿ ಕಿಱದುಬೇಗಮಿರ್ದಲ್ಲಿಂದಮೇೞ್ದು
ವ|| ಅದಲ್ಲದೆ ಕಾರಣಗುಣಗಳು ಕಾರ್ಯದಲ್ಲಿ ಸೇರಿಕೊಂಡೇ ಇರುತ್ತವೆ. (ಕಾರಣಗುಣಾ ಕಾರ್ಯೇ ಸಂಕ್ರಾಮಂತಿ) ಆಯುರ್ವೇದದಲ್ಲಿಯೂ ಅಲ್ಪಸಾರವುಳ್ಳ ಸ್ತ್ರೀವೀರ್ಯದಿಂದ ಹುಟ್ಟಿದವನು ಅಲ್ಪಾಯುವಾಗಿರುತ್ತಾನೆಂದು ಹೇಳಿದೆ. ಅದರಿಂದ ಇವನಿಗೆ ಇಂತಹ ಕಾಮಪರವಶತೆಯೂ ಕಾಮಜ್ವರ ಸಂತಾಪದಿಂದ ಮರಣವೂ ಉಂಟಾಯಿತು ೧೦. ಈಗಲೂ ಇವನು ಮೊದಲಿನಂತೆಯೇ ಅಲ್ಪಾಯುಷ್ಯವುಳ್ಳವನೇ ಆಗಿದ್ದಾನೆ. ಈ ಆಯುಷ್ಯವು ಕಳೆದ ಮೇಲೆ ಇವನು ಅಕ್ಷಯವಾದ ಆಯುಷ್ಯಾಭಿವೃದ್ಧಿಯನ್ನು ಪಡೆದು ಬಳಿಕ ಸುಖವಾಗಿರುತ್ತಾನೆ.” ವ|| ಎಂದು ಹೇಳಲಾಗಿ, ಅದನ್ನು ಕೇಳಿ ನೆಲದವರೆಗೂ ತಲೆಯನ್ನು ತಗ್ಗಿಸಿ ಜಾಬಾಲಿ ಮುನಿಯನ್ನು ಕುರಿತು ಹೀಗೆ ಹೇಳಿದೆನು. ೧೧. “ಪೂಜ್ಯರೆ, ಯಾವ ಕೆಲಸವನ್ನೂ ಮಾಡಲಾಗದ ಈ ಹಕ್ಕಿಯ ಜಾತಿಯಲ್ಲಿ ಹೀಗೆ ಹುಟ್ಟಿರುವ ನನಗೆ ಧೈರ್ಯವೇ ಲುಪ್ತವಾಗಿದೆ. ಮಾತಾಡುವ ಶಕ್ತಿ ಮಾತ್ರ ತಮ್ಮೊಂದು ಅನುಗ್ರಹದಿಂದ ಉಂಟಾಯಿತು. ನನ್ನ ಶರೀರವು ಅಪರಿಮಿತವಾದ ಆಯುಸ್ಸನ್ನು ಪಡೆಯಲು ನಾನು ಯಾವ ಕಾರ್ಯವನ್ನು ಮಾಡಬೇಕು? ನನಗಂತೂ ಈಗ ಬಹಳ ಆಶ್ಚರ್ಯವಾಗಿದೆ. ಅಪ್ಪಣೆ ಕೊಡಿಸಬೇಕು” ಎಂದು ಕೇಳಿಕೊಂಡೆನು. ಆಗ ಕಾಲಹರಣಕ್ಕೆ ಇಷ್ಟಪಡದ ಜಾಬಾಲಿ ಮಹರ್ಷಿಯು ೧೨. “ಇಗೋ, ನಕ್ಷತ್ರಗಳ ಸಮೂಹವು ಮಾಯವಾಗುತ್ತಿದೆ. ಪಂಪಾಸರೋವರದ ದಡದಲ್ಲಿ ಮಲಗಿ ಎಚ್ಚೆತ್ತ ಹಕ್ಕಿಗಳ ಧ್ವನಿಯು ಹರಡುತ್ತಿದೆ. ಕತ್ತಲೆಯ ಗುಂಪು ನಾಶವಾಯಿತೆಂಬ ಸಂತೋಷದಿಂದಲೋ ಎಂಬಂತೆ ತಂಗಾಳಿಯು ವನಲತೆಗಳ ಹೂವಿನ ವಾಸನೆಯನ್ನು ಬೀರುತ್ತಾ ಬೀಸುತ್ತಿದೆ. ಬೆಳಗಾಯಿತು ನಾನು ಈಗ ಏನು ಹೇಳಲಿ?” ಎಂದು ಹೇಳಿದನು. ವ|| “ಅದಲ್ಲದೆ ನಿತ್ಯಕರ್ಮಾನುಷ್ಠಾನ ವೇಳೆಯು ಸಮೀಪಿಸುತ್ತಿದೆ.” ಎಂದು ಹೇಳಿ, ೧೩. ಆಚಾರನಿಷ್ಠನಾದ ಆ ಜಾಬಾಲಿ ಮುನೀಂದ್ರನು ಬೆಳಗಿನ ಜಾವದಲ್ಲಿ ಮಾಡಬೇಕಾದ ಕರ್ಮಾಚರಣೆಗಾಗಿ ಸಭೆಯನ್ನು ಮುಗಿಸಿ ಅಲ್ಲಿಂದ ಎದ್ದನು. ವ|| ಆಗ ಆ ಎಲ್ಲ ತಪಸ್ಸಿಗಳೂ ಸ್ವತ ವಿರಕ್ತರಾದರೂ ಕಥೆಯ ಸ್ವಾರಸ್ಯದಿಂದ ಪರವಶರಾಗಿ ಗುರುಗಳಿಗೆ ನಮಸ್ಕಾರ ಮಾಡುವುದನ್ನೂ ಮರೆತು, ಕೇಳುತ್ತಿದ್ದಂತೆಯೇ ರೋಮಾಂಚಗೊಂಡ ಶರೀರವುಳ್ಳವರಾಗಿಯೂ, ಆಶ್ಚರ್ಯದಿಂದ
ಸಕಲಮುನಿವ್ರಜಮಿರೆ ತಾ
ನೆ ಕರುಣದಿಂ ಕೊಂಡುಪೋಗಿ ಮೆಲ್ಲನೆ ಹಾರೀ
ತಕುಮಾರಂ ತನ್ನಯ ಪ
ರ್ಣಕುಟೀರದ ಶಯನತಳದೊಳಿರಿಸಿದನ್ನೆನ್ನಂ            ೧೪
ವ|| ಅನ್ನೆಗಂ ಪ್ರಾಭಾತಿಕಕ್ರಿಯಾನಿಮಿತ್ತಂ ಹಾರೀತಂ ಪೋದಂ ಇತ್ತ ಸಕಲಕಾರ್ಯಾಕ್ಷಮಮಪ್ಪ ತಿರ್ಯಗ್ಜಾತಿಯೊಳ್ ಬಿೞ್ದು ಚಿಂತಾಪೀಡಿತನಾಗಿ
ಪಡೆಯಲ್ಬಾರದು ಮುನ್ನನಂತಭವದೊಳ್ ಮಾನುಷ್ಯಮಂ ಮತ್ತೆಯುಂ
ಪಡೆಯಲ್ಪರ್ಕುಮೆ ವಿಪ್ರಜಾತಿಯನದಂ ಪೆತ್ತುಂ ಮುನೀಂದ್ರತ್ವಮಂ
ಪಡೆಯಲ್ಬರ್ಕುಮೆ ಮತ್ತಮಾರ್ಗೆ ಪಡೆಯಲ್ ದೇವತ್ವಮಂ ನೋಡದಂ
ಪಡೆದಾನಿಂತಿರೆ ಶಾಪದಿಂದಕಟ ತಿರ್ಯಗ್ಜಾತಿಯೊಳ್ ಬಿೞ್ದೆನೇ ೧೫
ಶೋಕಶತಾಕುಲಮುಂ ದು
ಖಾಕರಮುಮೆನಿಪ್ಪ ಮಾಯ್ದ ಮತ್ಕಾಯಮನಿ
ನ್ನೇಕೆ ಗಡ ಪಿಡಿದಪೆಂ ನಿ
ರ್ವ್ಯಾಕುಲದಿಂ ಬಿಡುವೆನೆಂದು ಚಿಂತಿಸುವಿನೆಗಂ         ೧೬
ಚಿಂತಾಕುಲಿತನನಾಱಸು
ವಂತಿರೆ ಮೊಗಮಲರ್ದು ನಸುನಗುತ್ತಂ ಹಾರೀ
ತಂ ತೊಟ್ಟನೆ ಪರ್ಣಕುಟೀ
ರಾಂತರಮಂ ಪೊಕ್ಕು ಪದಪಿನಿಂದಿಂತೆಂದಂ             ೧೭
ಎಲೆ ವೈಶಂಪಾಯನ ತ
ನ್ನೊಲವಿಂದಂ ಬಂದನೀಗಳರಸುತ್ತೆ ಕಪಿಂ
ಜಲನಿಲ್ಲಿಗೆ ನಿನ್ನಂ ಪಂ
ಬಲಿಸುತ್ತಂ ಶ್ವೇತೆಕೇತುಯತಿಗಳ ಕೆಲದಿಂ     ೧೮
ಅರಳಿದ ಮನಸ್ಸುಳ್ಳವರಾಗಿಯೂ, ಏಕಕಾಲದಲ್ಲಿ ಸುರಿಯುತ್ತಿರುವ ದುಖದ ಮತ್ತು ಸಂತೋಷದ ಕಣ್ಣೀರುಳ್ಳವರಾಗಿಯೂ ಆದರು. ಬಳಿಕ ಶರೀರದ ಮೇಲೆ ಪರಿವೆಯೇ ಇಲ್ಲದೆ ಸ್ವಲ್ಪ ಕಾಲ ಅಲ್ಲಿದ್ದು ‘ಅಯ್ಯೋ, ಕಷ್ಟ! ಪಾಪ’ ಎಂದು ಹೇಳುತ್ತಾ ಎದ್ದು ಹೊರಟುಹೋದರು. ೧೪. ಬಳಿಕ ಹಾರೀತನು ಅಷ್ಟು ಜನ ಮುನಿಗಳ ಗುಂಪೇ ಇದ್ದರೂ ತಾನೇ ಕರುಣೆಯಿಂದ ನನ್ನನ್ನು ಮೆಲ್ಲನೆ ಎತ್ತಿಕೊಂಡು ಹೋಗಿ ತನ್ನ ಪರ್ಣಕುಟೀರದ ಒಳಗೆ ಹಾಸಿಗೆಯ ಮೇಲೆ ಇರಿಸಿದನು. ವ|| ಅಷ್ಟರಲ್ಲಿ ಬೆಳಗಿನ ಜಾವದ ಕರ್ತವ್ಯಕ್ಕಾಗಿ ಹಾರೀತನು ಹೊರಟುಹೋದನು. ಈಕಡೆ ನಾನು ಯಾವ ಕೆಲಸವನ್ನೂ ಮಾಡಲಾರದ ತಿರ್ಯಗ್ಜಾತಿಯಲ್ಲಿ ಬಿದ್ದು ಚಿಂತೆಯಿಂದ ಪೀಡತನಾದೆನು. ೧೫. “ಮೊದಲು ಅನೇಕ ಜನ್ಮಗಳಲ್ಲಿ ಮನುಷ್ಯಜನ್ಮವನ್ನು ಪಡೆಯುವುದು ಬಹಳ ಕಷ್ಟ. ಮತ್ತೆ ಅದರಲ್ಲೂ ಬ್ರಾಹ್ಮಣಜಾತಿಯನ್ನು ಪಡೆಯಲು ಸಾಧ್ಯವೆ? ಒಂದು ವೇಳೆ ಬ್ರಾಹ್ಮಣಿಕೆಯನ್ನು ಪಡೆದರೂ ಮುನೀಂದ್ರನಾಗಿ ಹುಟ್ಟಲು ಸಾಧ್ಯವೇ? ಮತ್ತೆ ಅದರಲ್ಲೂ ದೇವತ್ವವನ್ನು ಪಡೆಯಲು ಯಾರಿಗೆ ತಾನೇ ಸಾಧ್ಯವಾದೀತು? ಹೀಗಿರಲು ನಾನು ಆ ದೇವತ್ವವನ್ನು ಪಡೆದಿದ್ದರೂ, ಅಯ್ಯೋ, ಶಾಪದಿಂದ ಹೀಗೆ ತಿರ್ಯಗ್ಜಾತಿಯಲ್ಲಿ ಬಿದ್ದುಬಿಟ್ಟೆನಲ್ಲ! ೧೬. ನೂರಾರು ದುಖಗಳಿಂದ ಪೀಡಿಸಲ್ಪಡುತ್ತಿರುವ ಮನೋವ್ಯಥೆಗೆ ಗಣಿಯಂತಿರುವ ಈ ನನ್ನ ಹಾಳುದೇಹವನ್ನು ಇನ್ನೇತಕ್ಕೆ ಇಟ್ಟುಕೊಂಡಿರಲಿ? ನಿಶ್ಚಿಂತೆಯಿಂದ ಬಿಟ್ಟೇಬಿಡುತ್ತೇನೆ ಎಂದು ಚಿಂತಿಸುತ್ತಿದ್ದೆನು. ೧೭. ಚಿಂತಾಕ್ರಾಂತನಾಗಿದ್ದ ನನ್ನನ್ನು ಸಮಾಧಾನ ಪಡಿಸುವವನಂತೆ ಅರಳಿದ ಮುಖದಿಂದ ಕೂಡಿದ ಹಾರೀತನು ನಸುನಗುತ್ತ ತಟ್ಟನೆ ಪರ್ಣಕುಟೀರದ ಒಳಕ್ಕೆ ಬಂದು ಪ್ರೀತಿಯಿಂದ ನನ್ನನ್ನು ಕುರಿತು ಹೀಗೆ ಹೇಳಿದನು. ೧೮. “ವೈಶಂಪಾಯನ! ಕಪಿಂಜಲನು ನಿನ್ನನ್ನೇ ಹಂಬಲಿಸುತ್ತಾ, ಪ್ರೀತಿಯಿಂದ ನಿನ್ನನ್ನೇ ಹುಡುಕಿಕೊಂಡು ಶ್ವೇತಕೇತುಮಹರ್ಷಿಗಳ ಕಡೆಯಿಂದ ಈಗ ಬಂದಿದ್ದಾನೆ.” ವ|| ಎಂದು ಹೇಳಲಾಗಿ ಆ ಕ್ಷಣದಲ್ಲಿ ರೆಕ್ಕೆ ಮೂಡಿದವನಂತೆ ನೋಡಲು ಆತುರವುಳ್ಳವನಾಗಿ “ನನ್ನ ಗೆಳೆಯನು ಎಲ್ಲಿ ಯಾವ ಸ್ಥಳದಲ್ಲಿದ್ದಾನೆ?” ಎಂದು ಕೇಳಲಾಗಿ ಹಾರೀತನು “ನಮ್ಮ ತಂದೆಯವರ ಬಳಿಗೆ ಬಂದಿದ್ದಾನೆ” ಎಂದು ಹೇಳಿದನು. ನಾನು ಆ ಕಡೆಗೇ ನೋಡುತ್ತಿರಲಾಗಿ,
ವ|| ಎಂಬುದುಮಾಕ್ಷಣದೊಳ್ ಉತ್ಪನ್ನಪಕ್ಷನಾದಂತೆಗೆಯ್ದು ನೋಡಲುತ್ಕಂಠಿತನಾಗಿ ಮದ್ವಯಸ್ಯನೆಲ್ಲಿರ್ದನಾವೆಡೆಯೆನೆ ಹಾರೀತಂ ಮತ್ತಾತಪಾದಮೂಲದಲ್ಲಿಗೆ ವಂದನೆಂಬುದುಮತ್ತಲೆ ಕಣ್ಣಾಗಿರೆ

19-39/

ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ [19 to 39]
ಬೞಲೆ ಪೆಗಲಿಂ ಚಂಚದ್ವಲ್ಕಾಂಚಲಂ ಪೆಗಲಿಂಗೆ ಬಂ
ದೆೞಲೆ ಜಡೆಗಳ್ ಮುಯ್ಪಿಂ ಯಜ್ಞೋಪವೀತಮದೊಯ್ಯನಂ
ದಿೞಯೆ ಪರಿಪಟ್ಟೋರಂತಾಕಾಶಮಾರ್ಗದೆ ಬಂದು ಪಾ
ಡೞದ ಸಖನಂ ಮುಂದಾಂ ಕಂಡೆಂ ಕಪಿಂಜಲನಂ ನೃಪಾ        ೧೯
ವ|| ಅಂತು ಕಂಡು ಕಣ್ಣ ನೀರ್ಗಳುಣ್ಮೆ ಭೋಂಕನಿದಿರೇೞಲುಜ್ಜುಗಂಗೆಯ್ದೆನ್ನ ಕೆಳೆಯನಪ್ಪ ಕಪಿಂಜಲನನಿಂತೆಂದೆಂ
ದೊರೆಕೊಂಡತ್ತು ಭವದ್ವಯಾಂತರದೊಳೀಗಳ್ ಕಾಣ್ಕೆಕಂಡೇನೊ ಚೆ
ಚ್ಚರಮೆೞ್ದಪ್ಪುವ ಕುಳ್ಳಿರಲ್ ಕುಡುವ ನಿನ್ನೀ ಸೇದೆವಟ್ಟಂಗಮಂ
ಕರದಿಂದೊತ್ತುವ ಶಕ್ತಿಯಂ ತಳೆವುದರ್ಕಾಂ ನೋಂತೆನಿಲ್ಲಣ್ಣ ನೀಂ
ಬರೆಯುಂ ಪಾಪಿಯೆನೇವೆನೆಂದು ಪಿರಿದುಂ ಶೋಕಾಂಧನಾಗಿರ್ಪಿನಂ      ೨೦
ಎತ್ತಿ ಕರಂಗಳಿಂದೆ ನಿಜಬಾಷ್ಟನಿರುದ್ಧಮೆನಿಪ್ಪ ಕಣ್ಗಳಿಂ
ದೊತ್ತಿ ಶರೀರದೊಳ್ ಪುಗಿಸಿಕೊಂಡಪನೆಂಬಿನವಾದಮಪ್ಪುತುಂ
ಚಿತ್ತದಲಂಪಿನಿಂ ಕಿಱುಳನಂತಿರಲೆನ್ನಯ ಮಾಯ್ದ ಕಾಲ್ಗಳಂ
ನೆತ್ತಿಯೊಳಿಟ್ಟುಕೊಂಡೞುತಮಿರ್ದನೞಲ್ದೆನಸುಂ ಕಪಿಂಜಲಂ     ೨೧
ವ|| ಅಂತೞುತಿರ್ದನಂ ವಾಙ್ಮಾತ್ರಪ್ರತೀಕಾರನಿಂತೆಂದೆಂ
ಮೊದಲೊಳ್ ಪಱದೈ ಸಂಸಾ
ರದ ತೊಡರಂ ನಿಂದೆ ಮುಕ್ತಿಪದದೊಳ್ ನಿನಗಿಂ
ತಿದು ತಕ್ಕುದೆ ಮೂಢರ ಮಾ
ರ್ಗದಿನೆನಗೆ ಜಡಂಗಿದೇಕೆ ಸೋಕಂಗೆಯ್ವೈ    ೨೨
ಜನಕಂ ಕುಶಲದಿನಿರ್ದನೆ
ನೆನೆವನೆ ಮಾಯ್ದೆನ್ನ ವಾರ್ತೆಗೇಳ್ದೇನೆಂದಂ
ಮನದೊಳ್ ಖೇದಿಸಿದನೆ ಮುನಿ
ದನೆ ಪೇೞೆಂದೆನ್ನ ಕೆಳೆಯನಂ ಬೆಸಗೊಂಡೆಂ             ೨೩
೧೯. ಎಲೈ ರಾಜನೆ, ಅಲುಗಾಡುತ್ತಿರುವ ನಾರುಮಡಿಯ ಸೆರಗು ಹೆಗಲಿನಲ್ಲಿ ಜಾರುತ್ತಿರಲು, ಜಟೆಗಳು ಹೆಗಲ ಮೇಲೆ ಇಳಿಬಿದ್ದಿರಲು, ಜನಿವಾರವು ಹೆಗಲಿನಿಂದ ಮೆಲ್ಲನೆ ಜೋಲುತ್ತಿರಲು, ಆಕಾಶಮಾರ್ಗದಿಂದ ಒಂದೇಸಮನೆ ವೇಗವಾಗಿ ಬಂದುದರಿಂದ ಆಯಾಸಪಟ್ಟಿರುವ ನನ್ನ ಸ್ನೇಹಿತನಾದ ಕಪಿಂಜಲನನ್ನು ನಾನು ಎದುರುಗಡೆ ಕಂಡೆನು! ವ|| ಹಾಗೆ ಕಂಡು ಕಣ್ಣೀರು ಉಕ್ಕಿಬರಲು ತಟ್ಟನೆ ಎದುರುಗೊಳ್ಳಲು ಪ್ರಯತ್ನಪಟ್ಟು ನನ್ನ ಸ್ನೇಹಿತನಾದ ಕಪಿಂಜಲನನ್ನು ಕುರಿತು ಹೀಗೆಂದನು. ೨೦. “ಗೆಳೆಯ, ಎರಡು ಜನ್ಮ ಕಳೆದ ಮೇಲೆ ಈಗ ನಿನ್ನನ್ನು ಕಂಡೆನು. ಕಂಡರೇನು? ಕಂಡಲೆ ಎದ್ದು ನಿನ್ನನ್ನು ತಬ್ಬಿಕೊಳ್ಳುವುದಕ್ಕೂ, ಕುಳಿತುಕೊಳ್ಳಲು ಆಸನವನ್ನು ಕೊಡುವುದಕ್ಕೂ, ಆಯಾಸಗೊಂಡ ನಿನ್ನ ಅಂಗಗಳನ್ನು ಕೈಯಿಂದ ಒತ್ತುವುದಕ್ಕೂ ಶಕ್ತಿಯನ್ನು ಪಡೆಯುವುದಕ್ಕೆ ನಾನು ಕೇಳಿಕೊಂಡು ಬಂದಿಲ್ಲ! ಪುಣ್ಯ ಮಾಡಿಲ್ಲ). ಅಣ್ಣ! ನೀನು ಬಂದರೂ ಪಾಪಿಯಾದ ನಾನು ಏನು ಮಾಡಬಲ್ಲೆ?” ಎಂದು ಹೇಳುತ್ತಾ ಹೆಚ್ಚಾದ ದುಖದಿಂದ ಅರಿವೇ ಇಲ್ಲದಂತಾದೆನು. ೨೧. ಕಪಿಂಜಲನು ಕೈಗಳಿಂದ ನನ್ನನ್ನು ಎತ್ತಿಕೊಂಡು, ನೀರು ತುಂಬಿದ ಕಣ್ಣುಗಳಿಂದ ನನ್ನನ್ನು ಒತ್ತಿಕೊಂಡು, ತನ್ನ ಶರೀರದಲ್ಲಿ ನನ್ನನ್ನು ಅಡಗಿಸಿಕೊಳ್ಳುವವನಂತೆ ತಬ್ಬಿಕೊಳ್ಳುತ್ತಾ, ಮನಸ್ಸಿನ ಪ್ರೀತಿಯಿಂದ ನನ್ನ ಹಾಳು ಕಾಲುಗಳನ್ನು ತನ್ನ ತಲೆಯ ಮೇಲಿಟ್ಟುಕೊಂಡು ವ್ಯಥೆಯಿಂದ ಸಾಮಾನ್ಯ ಮನುಷ್ಯನಂತೆ ವಿಪರೀತವಾಗಿ ಅಳುತ್ತಿದ್ದನು. ವ|| ಹಾಗೆ ಅಳುತ್ತಿರುವ ಗೆಳೆಯನನ್ನು ಕುರಿತು ಕೇವಲ ಬಾಯಿಮಾತಿನಿಂದಲೆ ಉಪಚಾರದ ಮಾತುಗಳನ್ನಾಡುತ್ತಾ ನಾನು ಹೀಗೆ ಹೇಳಿದೆನು. ೨೨. “ಮಿತ್ರ, ನೀನು ಸಂಸಾರದ ಬಂಧನವನ್ನು ಮೊದಲೆ ಹರಿದು ಹಾಕಿರುವೆ. ಮೋಕ್ಷಮಾರ್ಗದಲ್ಲಿ ನಡೆಯುತ್ತಿರುವೆ, ತಿಳಿಗೇಡಿಯಾದ ನನಗಾಗಿ ಮೂಢರಂತೆ ಏಕೆ ದುಖಪಡುತ್ತಿರುವೆ? ಇದು ನಿನಗೆ ಸರಿಯಲ್ಲ. ೨೩. ನಮ್ಮ ತಂದೆಯವರು ಕ್ಷೇಮದಿಂದಿದ್ದಾರೆಯೇ? ನನ್ನನ್ನು ಜ್ಞಾಪಿಸಿಕೊಳ್ಳುತ್ತಿರುವರೇ? ನನ್ನ
ಹಾಳು ಸಮಾಚಾರವನ್ನು ಕೇಳಿ ಏನು ಹೇಳಿದರು? ಮನಸ್ಸಿನಲ್ಲಿ ದುಖಿಸಿದರೆ? ಅಥವಾ ಕೋಪಿಸಿಕೊಂಡರೆ? ಹೇಳು” ಎಂದು ನನ್ನ
ವ|| ಅನ್ನೆಗಂ ಹಾರೀತಶಿಷ್ಯೋಪನೀತಪಲ್ಲವಾಸನದೊಳ್ ಕುಳ್ಳಿರ್ದು ತನ್ನ ತೊಡೆಯ ಮೇಲೆನ್ನನಿರಿಸಿ
ತಂದೆಗೆ ಕುಶಲಂ ನಮಗಾ
ದಂದಮುಮಂ ದಿವ್ಯಚಕ್ಷುವಱದಿರ್ದಂ ನೀ
ನೊಂದರ್ಕಂ ಚಿಂತಿಸಬೇ
ಡೆಂದು ಕಪಿಂಜಲಕನೆನಗೆ ಮಗುೞ್ದುಂ ನುಡಿದಂ          ೨೪
ವ|| ಆಂ ತುರಂಗತ್ವಮಂ ಪತ್ತುವಿಟ್ಟು ತಂದೆಯಲ್ಲಿಗೆವಂದೆನನ್ನೆಗಮನತಿ ದೂರದೊಳುದ್ಬಾಷ್ಪದೃಷ್ಟಿಯುಂ ವಿಷಣ್ಣದೀನವದನನುಂ ಸಭಯನುಮಾಗಿ ಪೊರ್ದಲೆನ್ನಂ ಕಂಡು
ಬಿಡು ನೀನಂಜಿಕೆಯಂ ಕಪಿಂಜಲಕ ದೋಷಂ ನಿನ್ನದಲ್ತೇಕೆ ಪೇೞು
ಸೆಡೆವೈ ದೋಷಮಿದೆನ್ನದೆಂದು ಮಱುಗುತ್ತಿರ್ದುಂ ಮಗಂ ಪುಟ್ಟಿದಾ
ಗಡೆ ಮಾಡಲ್ ಬಗೆದಂದೆನಿಲ್ಲಿನಿಸುಮಾಯುಷ್ಕಾಮಮಂ ಯಜ್ಞಮಂ
ತಡವಂ ಮಾಡಿದೇನೀಗಳಿಂದೆ ಬಲೆ ನೀಂ ತತ್ಕಾರ್ಯಸಂಸಿದ್ಧಿಯಂ        ೨೫
ವ|| ಇದಱಂ ನೀನೊಂದುಮಂ ಚಿಂತಿಸದಿರೆಂದು ತಂದೆ ಬೆಸಸೆ ಭಯಮಂ ಪತ್ತುವಿಟ್ಟು
ಎನಗೆ ಪಸಾದಿಪೊಡೆ ಸಖಂ
ಜನಿಯಿಸಿದೆಡೆಯತ್ತಲೈದುವಂತೆನಗಾಜ್ಞಾ
ಪನಮೀವುದೊಲವಿನಿಂ ನೀ
ಮೆನೆ ಜನಕಂ ಕೇಳ್ದು ಮಗುೞ್ದು ಬೆಸಸಿದನಾಗಳ್        ೨೬
ಮಗನ ಶುಕದಜಾತಿಯೊಳಗವ
ನೊಗೆದಿರ್ದಪನವನನಱಯಲಾರೈ ನಿನ್ನಂ
ಮಿಗೆ ತಿಳಿಯಲಾಱನವನುಂ
ತೆಗೆಯದಱಂ ಗಮನಚಿಂತೆಯಂ ನೀನೀಗಳ್             ೨೭
ವ|| ಎಂದು ನುಡಿದಿರ್ದಿಂದಿನ ಪೊೞ್ತರೆಯೊಳಯ್ಯನೆನ್ನಂ ಕರೆದು
ಕೇಳೆಲೆ ನೀಂ ಕಪಿಂಜಲ ಭುವತ್ಸುಹೃದಂ ವಿಯೋಗದಿಂದೆ ಜಾ
ಬಾಲಿಮುನೀಂದ್ರನಾಶ್ರಮವನಾ ಶುಕದೇಹದೆ ಸೇರ್ದನಿಂದು ಮೇಣ್
ಮೇಳಿಸಿತೈ ಸಮಂತು ಜನನಾಂತರ ಸಂಸ್ಮರಣಂ ದಲಾತನೊಳ್
ತಾಳುತನೂನಹರ್ಷಮನೆ ಪೋಗವನಂ ನಡೆನೋಡಲೊಪ್ಪದಿಂ             ೨೮
ಗೆಳೆಯನನ್ನು ಕೇಳಿಕೊಂಡೆನು. ವ|| ಅಷ್ಟರಲ್ಲಿ ಹಾರೀತನ ಶಿಷ್ಯನು ತಂದ ಚಿಗುರಿನ ಪೀಠದಲ್ಲಿ ಕಪಿಂಜಲನು ಕುಳಿತುಕೊಂಡು ತನ್ನ ತೊಡೆಯ ಮೇಲೆ ನನ್ನನ್ನು ಇಟ್ಟುಕೊಂಡು, ೨೪. “ಗೆಳೆಯ, ತಂದೆಯವರು ಕ್ಷೇಮವಾಗಿದ್ದಾರೆ. ಜ್ಞಾನದೃಷ್ಟಿಯುಳ್ಳ ಅವರು ನಮಗಾದ ಅವಸ್ಥೆಯನ್ನೆಲ್ಲ ತಿಳಿದುಕೊಂಡಿದ್ದಾರೆ. ನೀನು ಯಾವುದಕ್ಕೂ ಚಿಂತೆಮಾಡಬೇಡ” ಎಂದು ನನಗೆ ಹೇಳಿದನು. ವ|| ನಾನು ಕುದುರೆಯ ಜಾತಿಯನ್ನು ಬಿಟ್ಟು ತಂದೆಯವರ ಹತ್ತಿರಕ್ಕೆ ಹೋದೆನು. ಅವರು ಕಣ್ಣೀರು ಬಿಡುತ್ತಿರುವ, ದುಖದಿಂದ ಕಳೆಗುಂದಿದ ಮುಖವುಳ್ಳ, ಭಯಗೊಂಡಿರುವ, ಹತ್ತಿರಕ್ಕೆ ಬರುತ್ತಿರುವ ನನ್ನನ್ನು ಸಮೀಪದಲ್ಲಿ ನೋಡಿ, ೨೫. “ಕಪಿಂಜಲ, ನೀನು ಹೆದರಬೇಡ. ಇದರಲ್ಲಿ ನಿನ್ನ ತಪ್ಪೇನೂ ಇಲ್ಲ. ಏಕೆ ಅಂಜುತ್ತಿರುವೆ? ಹೇಳು. ಇದು ನನ್ನದೇ ತಪ್ಪೆಂದು ನಾನು ಕೊರಗುತ್ತಲೇ ಇದ್ದೆ! ಆದರೂ ಮಗು ಹುಟ್ಟಿದಾಗ ಆಯುಷ್ಯವನ್ನು ಹೆಚ್ಚಿಸುವ ಯಾವ ಯಜ್ಞವನ್ನೂ ಮಾಡಲಿಲ್ಲ. ಸುಮ್ಮನೆ ಕಾಲಹರಣ ಮಾಡಿಬಿಟ್ಟೆ. ಇನ್ನು ಮೇಲೆ ಆ ಕಾರ್ಯವು ನೆರವೇರಿತೆಂದೇ ತಿಳಿದುಕೊ. ವ|| ಇದರಿಂದ ನೀನೇನೂ ಯೋಚನೆ ಮಾಡಬೇಡ ಎಂದು ತಂದೆಯವರು ಅಪ್ಪಣೆ ಮಾಡಲು ಭಯವನ್ನು ಬಿಟ್ಟು, ೨೬. “ನನಗೆ ಅನುಗ್ರಹ ಮಾಡುವುದಾದರೆ ನನ್ನ ಸ್ನೇಹಿತನು ಎಲ್ಲಿ ಹುಟ್ಟಿದ್ದಾನೋ ಅಲ್ಲಿಗೆ ಹೋಗುವಂತೆ ನನಗೆ ತಾವು ಪ್ರೀತಿಯಿಂದ ಅಪ್ಪಣೆಕೊಡಬೇಕು” ಎಂದು ಕೇಳಿಕೊಂಡೆನು. ಆಗ ಮತ್ತೆ ನನ್ನ ತಂದೆಯವರು ಹೀಗೆ ಹೇಳಿದರು. ೨೭. “ಮಗನೆ, ಈಗ ಅವನು ಗಿಳಿಯ ಜಾತಿಯಲ್ಲಿ ಹುಟ್ಟಿದ್ದಾನೆ. ಅದರಿಂದ ನೀನು ಅವನನ್ನು ಗುರುತಿಸಲಾರೆ. ಹಾಗೆಯೆ ಅವನೂ ನಿನ್ನನ್ನು ಗುರುತಿಸಲಾರನು. ಆದ್ದರಿಂದ ನೀನು ಸದ್ಯಕ್ಕೆ ಅಲ್ಲಿಗೆ ಹೋಗುವ ಯೋಚನೆಯನ್ನು ಬಿಟ್ಟುಬಿಡು.” ವ|| ಮತ್ತೆ ಈ ದಿನ ಮುಂಜಾನೆ ನನ್ನನ್ನು ಕರೆದು, ೨೮. “ಕಪಿಂಜಲ, ಕೇಳಪ್ಪ, ನಿನ್ನ ಸ್ನೇಹಿತನು ಗಿಳಿಯ ದೇಹದಿಂದ ಕೂಡಿ ಈಗ ಅದೃಷ್ಟವಿಶೇಷದಿಂದ ಜಾಬಾಲಿ
ಭರದಿಂದಂ ಸಾರ್ದು ಪುಣ್ಯಾಶ್ರಮವನಿರದೆ ಮತ್ಸ ಸ್ತಿವಾದಂಗಳಂ ಬಿ
ತ್ತರಿಸುತ್ತಂ ದೀರ್ಘಕಾಲಂ ಬದುಕಿಪ ಬಗೆಯಿಂದೀಗಳಾಂ ಮಾಡುವಾಯು
ಷ್ಕರಯಜ್ಞಂ ಪೂರ್ಣಮಪ್ಪನ್ನೆವರಮೊಸೆದು ಜಾಬಾಲಿಸಾಮೀಪ್ಯದೊಳ್ಸಾ
ದರಮಿರ್ ಬೇಂದನಾಲೋಚಿಸದಿರೆನುತೆ ಪೇೞು ನೀನವಂಗೆಂದರಾಗಳ್ ೨೯
ವ|| ಇದಲ್ಲದೆ ಭವದೀಯ ವಿಯೋಗದುಖಸಮಾಕುಲಿತೆಯಾಗಿರ್ಪ ನಿನ್ನ ಜನನಿಯೆನಿಸಿದ ಲಕ್ಷಿ ಯುಮಾ ಕಜ್ಜದೊಳ್ ಪರಿಚಾರಿಣಿಯಾಗಿರ್ದಪಳಾಕೆಯುಮೆನ್ನಂ ಮುದ್ದಿಸಿ ಜನಕನೊರೆದುದನೆ ಮಗುೞ್ದು ಮಗುೞ್ದು ಬೆಸೆಸಿದಳ್
ಇಂತೊರೆದು ಮೃದುಶಿರೀಷಸು
ಮಾಂತದವೋಲ್ ಸೂಕ್ಷ ಮೆನಿಪ ತುಪ್ಪುೞತತಿಯಿಂ
ದಂತುರಮಾದೆನ್ನಂಗಮ
ನಂತರಿಸದೆ ಕರದಿನೆೞವಿದಂ ಮನದೞಲಿಂ   ೩೦
ವ|| ಆಗಳಾತನ ಮನದ ಸಂತಾಪಮನಱದಾನುಂ ದುಖಿತಹೃದಯನಾಗಿ ಮಿತ್ರನಪ್ಪ ಕಪಿಂಜಲ ನೀಂ ನಿರ್ಭಾಗ್ಯನಾದೆನಗೋಸುಗಂ ಕುದುರೆವರಿಜಂ ತಳೆದು ಪರಾನನಾಗಿ ಪಲಕೋಟಲೆಗಳನನುಭವಿಸಿದೆ ಸೋಮಪಾನೋಚಿತಮಪ್ಪೀ ಮೊಗದೊಳ್ ನೊರೆವೆರೆದ ನೆತ್ತರುಗುವ ಬೆಟ್ಟಿತಪ್ಪ ಕಡಿಯಾಣದೇರ್ಗಳುಮಂ ಪೂಗೊಯ್ವ ಪದದೊಳ್ ಮೇಲೆ ಕೆಡೆದೆಳವಳ್ಳಿಯ ಸೋಂಕಿಗಂ ಬೞಲ್ವೊಡದೊಳ್ ಚಮ್ಮಟಿಗೆಗುತ್ತುಗಳುಮಂ ಚೆಂದಳಿರ ಮೆಲ್ವಾಸಿನೊಳ್ ಮಲಂಗುತಿರ್ದ ನಿನ್ನೀ ಬೆನ್ನೆಲುವಿನೊಳಾವಗಂ ಬಿಗಿದಿರ್ದ ಪಲ್ಲಣದೊತ್ತಿನಿಂದೊಗೆದ ದಡ್ಡುಗಳುಮಂ ಜನ್ನಿವಾರಮಂ ತಳೆವೀ ಮೆಯ್ಯೊಳ್ ತೊವಲ್ವೊರಜೆಗಳ ಕಟ್ಟಿಂ ಪುಟ್ಟಿದ ಬೇನೆಯುಮನೆಂತು ಸೈರಿಸಿದೆಯೆಂದೀ ತೆಱದ ಪೂರ್ವವೃತ್ತಾಂತಾಲಾಪಂಗಳಿಂದಾಗಳಾಂ ತಿರ್ಯಗ್ಜಾತಿದುಖಮಂ ಮದು ಸಂತಸದಿನಿರ್ಪನ್ನೆಗಂ
ಗಗನಾಂಗಣಸೌಧಾಗ್ರದೊ
ಳೊಗುಮಿಗೆಯಿಂ ರಾಜಿಸಿರ್ಪ ಮಣಿಕಲಶಂಬೊಲ್
ಸೊಗಯಿಸಿದುದು ಮಿಗೆ ಮಧ್ಯಾ
ಹ್ನಗತಂ ರವಿಬಿಂಬಮಾನಗಳಂಬರತಲದೊಳ್           ೩೧
ವ|| ಆಗಳಾ ಹಾರೀತಂ ಕಪಿಂಜಲಂಗಮೆನಗಮುಚಿತಮಾದಾಹಾರದಿಂ ತಣಿಪಿದನಂತರಂ ಕಪಿಂಜಲಂ ಕಿಱದುಪೊೞ್ತಂ ಕಳೆದೆನ್ನಂ ಕೂರ್ತು ಕೆಳೆಯನೆ ತಾತಂ ತಾನೆಸಗುವಾಯುಷ್ಕರ ಯಜ್ಞಂ ಪೂರ್ಣಮಪ್ಪನ್ನೆಗಮೀ ಪೂಜ್ಯನಪ್ಪ ಜಾಬಾಲಿಯಾಶ್ರಮದಿಂ ಚಲಿಸದಿರಾನುಮಾ
ಮಹರ್ಷಿಗಳ ಆಶ್ರಮವನ್ನು ಸೇರಿದ್ದಾನೆ. ಮತ್ತು ಇಂದು ಅವನಿಗೆ ಹಿಂದಿನ ಜನ್ಮಗಳ ನೆನಪು ಉಂಟಾಗಿದೆ. ಅವನನ್ನು ನೋಡಲು ಸಂತೋಷದಿಂದ ಹೋಗಿ ಬಾ, ೨೯. ಬೇಗನೆ ಹೋಗಿ ಪುಣ್ಯಾಶ್ರಮವನ್ನು ಸೇರಿ ಅವನಿಗೆ ನನ್ನ ಆಶೀರ್ವಾದಗಳನ್ನು ತಿಳಿಸು. ಮತ್ತು ನಾನು ಅವನಿಗೆ ದೀರ್ಘಾಯಸ್ಸುಂಟಾಗಲೆಂದು ಮಾಡುತ್ತಿರುವ ಆಯುಷ್ಯಹೋಮವು ಮುಗಿಯುವವರೆಗೂ ಬೇರೆ ಏನನ್ನೂ ಆಲೋಚಿಸದೆ ಜಾಬಾಲಿಗಳ ಸನ್ನಿಧಾನದಲ್ಲೇ ಸಂತೋಷದಿಂದ ಇರುವಂತೆ ಅವನಿಗೆ ತಿಳಿಸು” ಎಂದು ಅಪ್ಪಣೆ ಮಾಡಿದರು. ವ|| ಇದಲ್ಲದೆ ನಿನ್ನ ಅಗಲಿಕೆಯ ದುಖದಿಂದ ಪೀಡಿತಳಾದ ನಿನ್ನ ತಾಯಿಯಾದ ಲಕ್ಷಿ ಯು ಈ ಕಾರ್ಯದಲ್ಲಿ ಸೇವೆ ಮಾಡುತ್ತಾ ಅಲ್ಲಿಯೇ ಇದ್ದಾಳೆ. ಅವಳೂ ನನ್ನ ಮೇಲೆ ಅಕ್ಕರೆಯನ್ನು ತೋರಿಸಿ ತಂದೆಯವರು ಹೇಳಿದ್ದನ್ನೆ ಮತ್ತೆ ಮತ್ತೆ ಹೇಳಿ ಕಳುಹಿಸಿದ್ದಾಳೆ.” ೩೦. ಹೀಗೆ ಹೇಳಿ ಕಪಿಂಜಲನು ಮೃದುವಾದ ಬಾಗೆಹೂವಿನಂತೆ ಸೂಕ್ಷ್ಮವಾದ ಕೂದಲುಗಳ ಸಮೂಹದಿಂದ ವ್ಯಾಪ್ತವಾದ ನನ್ನ ಅಂಗಗಳನ್ನು ಮತ್ತೆ ಮತ್ತೆ ಮನಸ್ಸಿನ ಅಳಿಲಿನಿಂದ ಕೂಡಿ ಸವರಿದನು. ವ|| ಆಗ ಅವನ ಮನಸ್ಸಿನ ಸಂತಾಪವನ್ನು ತಿಳಿದು ನಾನೂ ದುಖಗೊಂಡ ಮನಸ್ಸುಳ್ಳವನಾಗಿ, “ಗೆಳೆಯ, ಕಪಿಂಜಲ, ನೀನು ಅದೃಷ್ಟಹೀನನಾದ ನನಗೋಸ್ಕರ ಕುದುರೆಯ ಆಕಾರವನ್ನು ತಾಳಿ, ಪರಾನನಾಗಿ ಹಲವಾರು ಕೋಟಲೆಗಳನ್ನು ಅನುಭವಿಸಿಬಿಟ್ಟೆ. ಯಾಗಕಾಲದಲ್ಲಿ ಸೋಮಪಾನಕ್ಕೆ ಉಚಿತವಾದ ಈ ನಿನ್ನ ಬಾಯಲ್ಲಿ ನೊರೆಯಿಂದ ಕೂಡಿದ ರಕ್ತವನ್ನು ಬರಿಸುವ ಕಠಿನವಾದ ಕಡಿವಾಣದ ಗಾಯಗಳನ್ನೂ, ಹೂವುಗಳನ್ನು ಕೊಯ್ಯುವಾಗ ಮೇಲೆ ಬಿದ್ದ ಎಳೆಬಳ್ಳಿಯು ತಗುಲಿದರೂ ತಡೆದುಕೊಳ್ಳಲಾರದ ಈ ದೇಹದಲ್ಲಿ ಚಾವಟಿ ಏಟುಗಳನ್ನೂ, ಎಳೆಯ ಚಿಗುರಿನ ಮೃದುವಾದ ಹಾಸಿಗೆಯ ಮೇಲೆ ಮಲಗುತ್ತಿದ್ದ ನಿನ್ನ ಈ ಬೆನ್ನುಮೂಳೆಯ ಮೇಲೆ ಯಾವಾಗಲೂ ಬಿಗಿದಿದ್ದ ಜೀನು ಒತ್ತಿ ಒತ್ತಿ ಉಂಟಾಗುವ ಜಡ್ಡುಗಳನ್ನೂ, ಜನಿವಾರವನ್ನು ಧರಿಸುವ ಈ ಶರೀರದಲ್ಲಿ ಮಿಣಿಗಳ ಕಟ್ಟುವಿಕೆಯಿಂದ ಉಂಟಾದ ನೋವನ್ನೂ ಹೇಗೆ ಸಹಿಸಿಕೊಂಡೆ?” ಎಂದೆನು. ಈ ಬಗೆಯ ಪೂರ್ವವೃತ್ತಾಂತಗಳ ಮಾತುಕತೆಗಳಿಂದ ಆಗ ನಾನು ಹಕ್ಕಿಯಾಗಿ ಹುಟ್ಟಿರುವ ದುಖವನ್ನು ಮರೆತು ಸಂತೋಷವಾಗಿದ್ದೆನು. ೩೧. ಆಗ ಮಧ್ಯಾಹ್ನವಾಯಿತು. ಆಕಾಶವೆಂಬ ಮಹಡಿಯ ತುದಿಯಲ್ಲಿ ಅತ್ಯಕವಾಗಿ ಪ್ರಕಾಶಿಸುವ ಮಣಿಕಲಶದಂತಿರುವ ಸೂರ್ಯಬಿಂಬವು ಆಕಾಶದಲ್ಲಿ ಚೆನ್ನಾಗಿ ಪ್ರಕಾಶಿಸುತ್ತಿತ್ತು. ವ|| ಆಗ ಹಾರೀತನು ಕಪಿಂಜಲನನ್ನೂ ನನ್ನನ್ನೂ ಉಚಿತವಾದ ಆಹಾರದಿಂದ ತೃಪ್ತಿಬಡಿಸಿದನು.
ಕರ್ಮದೊಳೆ ವ್ಯಗ್ರನಾಗಿರ್ಪೆನ್ನೆಗಮೀ ಪೋಪೆನೆಂದೆನ್ನಂ ತಳ್ಕೈಸಿ ವಿಸ್ಮಯಾವಿಷ್ಟರಾದ ಮುನಿಕುಮಾರರುನ್ನ ಮಿತಾನನರಾಗಿ ನೋಡುತ್ತಿರೆ ಗಗನಕ್ಕೊಗೆದದೃಶ್ಯನಾದಂ ಬೞಕ್ಕಂ ಹಾರೀತನೆನ್ನಂ ಕೆಲವಾನುದಿವಸಂ ಪೋಷಿಸುತ್ತಿರಲೆನಗೆ ಗಱಗಳೊಗೆದು ಪಾಱುವನಿತು ಬಲಮುದಯಿಸೆ ಮನದೊಳಿಂತಾಲೋಚಿಸಿದೆಂ
ಕ್ಷಮನಾದೆಂ ನಭದಲ್ಲಿ ಪಾಱಲುರೆ ಚಂದ್ರಾಪೀಡನುತ್ಪತ್ತಿಯಾ
ಕ್ರಮಮುಂ ಮೇಣ್ ತಿಳಿವಿಂಗೆ ಬಂದುದಱಂದಾ ರಾಜಚಂದ್ರಾಂಕನಂ
ನಿಮಿಷಂ ನೋಡದಿರಲ್ಲಮಾನಹಹಾ ಏನುನಾಮಕ್ಕೀಗಳಾಂ
ಗಮಿಪೆಂ ತಾನವನಲ್ಲಿಗೆಂದು ಮನದೊಳ್ ನಿಶ್ಚೆ ಸಿದೆಂ ಭೂಪತೀ           ೩೨
ವ|| ಅಂತು ನಿಶ್ಚೈಸಿ ಬೞಕೊಂದುದಿನಂ ಪ್ರಾತರ್ವಿಹಾರಾರ್ಥಮುತ್ತರಾಭಿಮುಖನಾಗಿ ಮೆಲ್ಲನೆ ಪೊಱಮಟ್ಟು ಬೞಲ್ಕೆಯಿಂ ಬಸವೞದು ಪಾಱಲಳವಿಲ್ಲದೆ ಸಮೀಪದೊಳಿರ್ದ ಹರಿತಪಲ್ಲವಭರಾನಮ್ರಮಾದೊಂದು ಜಂಬೂವೃಕ್ಷಮನಡರ್ದು ಕಿಱದುಬೇಗಮಿರ್ದು ಚೇತರಿಸಿಕೊಂಡಲ್ಲಿಂ ತಳರ್ದು
ಕುಳಿರುತ್ತಂ ಸುತ್ತಲಂ ಕತ್ತಲಿಪ ತರುತಲಚ್ಛಾಯೆಯಂ ಸಾರ್ದು ಸಾರ್ದು
ತ್ಪಳಗಂಧೋದ್ಗಾರಿ ಪಂಪಾಸರದ ಸಲಿಲಮಂ ಪೀರ್ದಬ್ಜಬೀಜಾ
ವಳಿಯಂ ತಿರದ್ರುಮಾಂದೋಳಿತಫಲತತಿಯಂ ಕಾರ್ದು ಕಾರ್ದೋಯ್ಯನಲ್ಲಿಂ
ತಳರ್ದಾಂ ಮತ್ತೊಂದು ತಣ್ಪಂ ತಳೆದ ತರುತಲಸ್ಕಂಧದೊಳ್ ನಿಂದೆನಾಗಳ್     ೩೩
ವ|| ಅಂದು ನಿಂದು
ಇನ್ನುಮಪರಾಹ್ಣದೊಳ್ ಕಿಱ
ದುಂ ನಡೆನೋಡುತ್ತೆ ಮನದೊಳಾಂ ಚಿಂತಿಸುತಿ
ರ್ಪನ್ನೆಗಮಧ್ವಶ್ರಮದಿಂ
ದಂ ನಡೆ ಮಾಯ್ದೆನಗೆ ನಿದ್ರೆ ಬಂದತ್ತಾಗಳ್   ೩೪
ವ|| ಅಂತು ನಿದ್ರೆಗೆಯ್ದು ಕಿೞದುಬೇಗಕ್ಕೆಂತಾನುಮೆಚ್ಚತ್ತು ನೇಣ್ಬಲೆಯೊಳ್ ಸಿಲುಕಿರ್ದೆನ್ನಂ ಕಂಡಿದೆತ್ತಣಿಂ ಬಂದುದೆಂರದು ನೋೞ್ಪನ್ನೆಗಮುದ್ಬದ್ಧಭೀಷಣಭ್ರುಕುಟಿಯುಮಕಾರಣಕ್ರೋಧಾಂಧಕಾರಿತ ರೌದ್ರಮುಖನು ಮಾರಕ್ತತಾರಕಾಕ್ಷನುಮಾಗಿ ಕೇವಲಕಾಲಾಯಸ ಪರಮಾಣುಗಳಿಂ ನಿರ್ಮಿಸಿದಂತೆ ರೌದ್ರಾಕಾರನಾದ ಕಾಲಪುರುಷನೋರ್ವನಂ ಕಂಡು ಭಯಂಗೊಂಡು ಮೆಲ್ಲನಿಂತೆಂದೆಂ
ಬಳಿಕ ಸ್ವಲ್ಪ ಹೊತ್ತು ಕಳೆದಮೇಲೆ ಕಪಿಂಜಲನು ನನ್ನನ್ನು ಕುರಿತು ಪ್ರೀತಿಯಿಂದ “ಗೆಳೆಯ, ತಂದೆಯವರು ಮಾಡುತ್ತಿರುವ ಆಯುಷ್ಯವರ್ಧಕವಾದ ಯಜ್ಞವು ಪೂರ್ಣವಾಗುವವರೆಗೂ ಈ ಪೂಜ್ಯರಾದ ಜಾಬಾಲಿಮಹರ್ಷಿಗಳ ಆಶ್ರಮದಿಂದ ಹೊರಡಬೇಡ.ನಾನೂ ಅದೇ ಕರ್ಮದಲ್ಲಿ ಭಾಗಿಯಾಗಬೇಕು. ಆದ್ದರಿಂದ ಈಗ ನಾನು ಹೋಗಿಬರುತ್ತೇನೆ” ಎಂದು ನನ್ನನ್ನು ತಬ್ಬಿಕೊಂಡು ಆಶ್ಚರ್ಯಭರಿತರಾದ ಮುನಿಕುಮಾರರು ತಲೆಯನ್ನು ಮೇಲಕ್ಕೆತ್ತಿ ನೋಡುತ್ತಿರುವಂತೆಯೇ ಆಕಾಶಕ್ಕೆ ನೆಗೆದು ಕಣ್ಮರೆಯಾದನು. ಬಳಿಕ ಹಾರೀತನು ನನ್ನನ್ನು ಕೆಲವು ದಿನಗಳು ಪೋಷಿಸುತ್ತಿದ್ದನು. ನನಗೆ ಗರಿಗಳು ಮೂಡಿ ಶಕ್ತಿಯುಂಟಾಯಿತು. ಆಗ ನಾನು ಮನಸ್ಸಿನಲ್ಲಿ ಹೀಗೆ ಯೋಚಿಸಿದೆನು. ೩೨. “ಆಕಾಶದಲ್ಲಿ ಹಾರಲು ಈಗ ನನಗೆ ಚೆನ್ನಾಗಿ ಶಕ್ತಿ ಬಂದಿದೆ. ಮತ್ತು ಚಂದ್ರಾಪೀಡನಿರುವ ರೀತಿಯೂ ತಿಳಿಯಿತು. ಅದರಿಂದ ಆ ರಾಜೇಂದ್ರಚಂದ್ರನನ್ನು ನೋಡದೆ ಒಂದು ನಿಮಿಷವೂ ಬದುಕಲಾರೆ. ಅಯ್ಯೋ, ಏನು ಬೇಕಾದರೂ ಆಗಲಿ. ಈಗ ನಾನು ಅವನಿರುವ ಸ್ಥಳಕ್ಕೆ ಹೋಗಿಯೇ ಹೋಗುತ್ತೇನೆ” ಎಂದು ಎಲೈ ಮಹಾರಾಜನೆ, ಮನಸ್ಸಿನಲ್ಲಿ ತೀರ್ಮಾನಿಸಿದೆ. ವ|| ಹಾಗೆ ತೀರ್ಮಾನಿಸಿ ಬಳಿಕ ಒಂದು ದಿವಸ ಬೆಳಗಿನ ಸಂಚಾರಕ್ಕಾಗಿ ಹೊರಟ ನಾನು ಹಾಗೆಯೆ ಉತ್ತಾರಾಭಿಮುಖವಾಗಿ ಮೆಲ್ಲನೆ ಹೊರಟು ಹಾರಿಹೋಗುತ್ತಾ, ಆಯಾಸದಿಂದ ಶಕ್ತಿಗುಂದಿ ಹಾರಲು ಶಕ್ತಿಯಿಲ್ಲದೆ ಹತ್ತಿರದಲ್ಲಿದ್ದ ಹಸಿರುಬಣ್ಣದ ಚಿಗಿರುಗಳ ಭಾರದಿಂದ ಬಾಗಿದ್ದ ಒಂದು ನೇರಳೆಮರವನ್ನು ಏರಿ ಸ್ವಲ್ಪಕಾಲವಿದ್ದು ಚೇತರಿಸಿಕೊಂಡು ಅಲ್ಲಿಂದ ಹೊರಟೆನು. ೩೩. ತಣ್ಣಗೆ ಕೊರೆಯುತ್ತಿದ್ದ ಸುತ್ತಲೂ ಕತ್ತಲೆಯನ್ನುಂಟುಮಾಡುವ ಮರದ ಬುಡದ ನೆರಳನ್ನು ಸೇರಿ ಸೇರಿ, ನೈದಿಲೆಯ ಸುವಾಸನೆಯನ್ನು ಹೊರಹೊಮ್ಮಿಸುವ ಪಂಪಾಸರೋವರದ ನೀರನ್ನು ಕುಡಿದು ಕುಡಿದು, ಅನೇಕ ತಾವರೆಬೀಜಗಳನ್ನೂ ದಡದ ಮರಗಳಲ್ಲಿ ಜೋಲಾಡುತ್ತಿರುವ ಅನೇಕ ಹಣ್ಣುಗಳನ್ನೂ ತಿಂದು ತಿಂದು, ಮೆಲ್ಲನೆ ಅಲ್ಲಿಂದ ಹೊರಟು ತಂಪಿನಿಂದ ಶೋಭಿಸುವ ಮತ್ತೊಂದು ಮರದ ಬುಡದ ಕವಲಿನಲ್ಲಿ ನಿಂತೆನು. ವ|| ಹಾಗೆ ನಿಂತು, ೩೪. ಇನ್ನು ಅಪರಾಹ್ಣದಲ್ಲಿ ಸ್ವಲ್ಪ ದೂರ ಹೋಗಬೇಕೆಂದು ಉದ್ದೇಶಿಸಿ ಮನಸ್ಸಿನಲ್ಲಿ ಆಲೋಚಿಸುತ್ತಿರುವಷ್ಟರಲ್ಲಿ ಹಾಳಾದ ನನಗೆ ಆಗ ಬಹಳ ನಿದ್ರೆ ಬಂದುಬಿಟ್ಟಿತು. ವ|| ಹಾಗೆ ನಿದ್ರೆ ಮಾಡಿ ಸ್ವಲ್ಪ ಹೊತ್ತಿಗೆ ಹೇಗೋ ಎಚ್ಚರಗೊಂಡು ನೋಡಿದೆನು. ಹಗ್ಗದ ಬಲೆಯಲ್ಲಿ ಸಿಕ್ಕಿಹಾಕಿಕೊಂಡಿರುವೆನೆಂದು ಗೊತ್ತಾಯಿತು. ಇದೆಲ್ಲಿಂದ ಬಂತು? ಎಂದು ನೋಡುವಷ್ಟರಲ್ಲಿ ಭಯಂಕರವಾಗಿ ಹುಬ್ಬು ಗಂಟು
ಎಲೆ ನೀನಾರೆಕಿಕ್ಕಿದೆ
ಬಲೆಯಂ ಪೇೞಣ್ಣ ನಿನಗೆ ಮಾಂಸದೊಳಾದೊಂ
ದೊಲವು ಸಮನಿಸಿದೊಡಲ್ಲಿಯೆ
ಕೊಲಲೊಲ್ಲದೆ ಮಾಣ್ದೆಯೇನಿದಚ್ಚರಿಯಲ್ತೇ     ೩೫
ಕರುಣಿಸಿ ಬಿಡು ವಲ್ಲಭಜನ
ನಿರೀಕ್ಷಣೋತ್ಸುಕನೆನೆನಗೆ ಪೋಪೆಡೆ ದೂರಾಂ
ತರಮುಂತುಂ ಪ್ರಾಣಿಗಳೆ
ಲ್ಲರಾಸೆಯುಂ ಬಗೆವೊಡೊಂದೆ ನೀನಱಯದುದೇ        ೩೬
ವ|| ಎಂಬುದುಮೆನ್ನನಾತನಿಂತೆಂದಂನಾಂ ಕ್ರೂರಕರ್ಮಜಾತಿಯಪ್ಪ ಚಂಡಾಲನೆನಪ್ಪೆನಾದೊಡಂ ಮಾಂಸಲೋ ಭಚಿತ್ತದೊಳ್ ಪಿಡಿದೆನಲ್ತಿಲ್ಲಿಗನತಿದೂರದೊಳ್ ಮಾತಂಗರ ಪಳ್ಳಿಯಿರ್ಪುದಲ್ಲಿಗೆ ನ್ನಾಳ್ದನೊಡೆಯನಾತನ ಮಗಳ್ ಕೌತುಕದಿಂ ನಿನ್ನಂ ಪಿಡಿದುತರಲೆಂದು ಪಲಂಬರ ನಟ್ಟಿದೊಡೆನ್ನ ಪುಣ್ಯದಿಂ ನೀನೆನಗೆ ದೊರೆಕೊಂಡೆ ನಿನ್ನನೆನ್ನಾಳ್ದಿತಿಯಲ್ಲಿಗೊಪ್ಪಿಸುವೆನಲ್ಲಿಂ ಮೇಲೆ ಬಿಡುಗೆ ಬಿಡದಿರ್ಕೆ ನಿನಗಾಯಬ್ಬೆಯೊಡೆಯಳೆಂಬುದಂ ಪೇೞ್ವುದುಮದಂ ಕೇಳ್ದು ತೊಟ್ಟನೆ ನೆತ್ತಿಯಂ ಸಿಡಿಲ್ವೊಡೆದಂತಾಗೆ
ಪಡೆದಳನೇಕಲೋಕನವಂದಿತೆ ಲಕ್ಷಿ ಯೆನಲ್ಕೆ ಮೋಹದಿಂ
ನಡಪಿದನೆನ್ನನಾ ತ್ರಿಭುವನಾರ್ಚಿತನಪ್ಪ ಮುನೀಂದ್ರನೆಂದುಮಿ
ರ್ಪೆಡೆ ಸುರಲೋಕಮಕ್ಕಟೆನಗೀ ಪೊಲೆವಟ್ಟಿನ ಮೇಲೆ ಬೀೞ್ವುದೊಂ
ದಡಸಿದುದಾವ ಷಾಪಮನೆ ಮಾಡಿದೆನಿಂತಿರೆ ಮಂದಭಾಗ್ಯನೆಂ             ೩೭
ಎಲೆಪುಂಡರೀಕ ಬಿಡು ಜ
ನ್ಮಲೋಭಮಂ ನಿನ್ನ ಗೆಯ್ದ ಕರ್ಮಂ ವಿಹಿತಂ
ತಲೆಯೊಳನುಭವಿಸುವೀ ಕೋ
ಟಲೆಯಿಂ ಗರ್ಭದೊಳ್ ಕರಗೆನೇಕೆಯೊ ಮೊದಲೊಳ್            ೩೮
ರಕ್ಷಿಸಲಾಗದೇ ಜಗದಭೀಷ್ಟಫಲಪ್ರದೆ ತಾಯೆ ಲಕ್ಷಿ  ಪೇ
ೞಕ್ಷಮನಾದ ನಿನ್ನ ಮಗನಂ ಪರಿರಕ್ಷಿಪುದಿಲ್ಲಿ ವಿಶ್ವರ
ಕ್ಷಾಕ್ಷಮ ತಾತ ನೀಂ ಮಗುೞ್ದು ಬಂದು ಕಪಿಂಜಲ ಮಾೞ್ಪುದೆನ್ನ ಕ
ರ್ಮಕ್ಷಯಮಂ ಭವಾಂತರದೊಳಾದೊಡಮಕ್ಕುಮೆ ಮತ್ಸಮೀಹಿತಂ        ೩೯
ಹಾಕಿಕೊಂಡಿರುವ, ಕಾರಣವೇ ಇಲ್ಲದೆ ಕೊಪದಿಂದ ಕಪ್ಪಿಟ್ಟ ಕ್ರೂರವಾದ ಮುಖವುಳ್ಳವನೂ, ಕೆಂಪಾದ ಕಣ್ಣುಗುಡ್ಡೆಯಿಂದ ಕೂಡಿಕೊಂಡಿರುವವನೂ ಆಗಿರುವ, ಬರಿಯ ಕಬ್ಬಿಣದ ಪರಮಾಣಗಳಿಂದಲೇ ಸೃಷ್ಟಿಸಲ್ಪಟ್ಟಂತಿರುವ ಭಯಂಕರಾನಾದ ಒಬ್ಬ ಕರಿಯ ಮನುಷ್ಯನನ್ನು ಕಂಡು ಭಯಪಟ್ಟು ಮೆಲ್ಲನೆ ಹೀಗೆಂದನು. ೩೫. “ಅಣ್ಣ, ನೀನು ಯಾರು? ಈ ಬಲೆಯನ್ನು ಏಕೆ ಇಕ್ಕಿದೆ? ನಿನಗೆ ಮಾಂಸದ ಆಸೆಯಿದ್ದರೆ ನಾನು ಮಲಗಿದ್ದಾಗಲೆ ಕೊಲ್ಲದೆ ಏತಕ್ಕೆ ಬಿಟ್ಟೆ? ಇದು ಆಶ್ಚರ್ಯವಾಗಿದೆ ! ೩೬. ದಯಮಾಡಿ ನನ್ನನ್ನು ಬಿಟ್ಟುಬಿಡು. ನಾನು ಆಪ್ತೇಷ್ಟರನ್ನು ನೋಡಲು ಹೋಗುತ್ತಿದ್ದೇನೆ. ಬಹಳ ದೂರ ಹೋಗಬೇಕು. ವಿಚಾರಮಾಡಿದರೆ ಎಲ್ಲಾ ಪ್ರಾಣಿಗಳ ಆಸೆಗಳೂ ಒಂದೇ ಸಮನಾಗಿರುತ್ತವೆ. ಇದು ನಿನಗೆ ಗೊತ್ತಿಲ್ಲವೆ?” ವ|| ಹೀಗೆ ಹೇಳಲಾಗಿ ಅವನು ನನ್ನನ್ನು ಕುರಿತು ಹೀಗೆ ಹೇಳಿದನು. “ನಾನು ಕ್ರೂರಕಾರ್ಯಗಳನ್ನು ಮಾಡುವ ಜಾತಿಯಲ್ಲಿ ಹುಟ್ಟಿದ ಚಂಡಾಲನಾದರೂ ಮಾಂಸದ ಆಸೆಯಿಂದೇನೂ ಹಿಡಿಯಲ್ಲಿಲ್ಲ. ಇಲ್ಲಿಗೆ ಸ್ವಲ್ಪ ದೂರದಲ್ಲಿ ಚಂಡಾಲರ ಹಳ್ಳಿಯಿದೆ. ಅಲ್ಲಿಗೆ ನನ್ನ ಯಜಮಾನನೇ ಒಡೆಯ. ಅವನ ಮಗಳು (ಜಾಬಾಲಿಗಳ ಆಶ್ರಮದಲ್ಲಿ ಜನ್ಮಾಂತರ ಜ್ಞಾನವುಳ್ಳ ಗಿಳಿಯೊಂದಿದೆ ಎಂದು ಕೇಳಿ) ನಿನ್ನನ್ನು ಹಿಡಿದು ತರುವಂತೆ ಹಲವರನ್ನು ಕಳುಹಿಸಿದಳು. ನನ್ನ ಪುಣ್ಯದಿಂದ ನೀನು ನನಗೆ ಸಿಕ್ಕಿದೆ. ನಿನ್ನನ್ನು ನನ್ನ ಒಡತಿಗೆ ಒಪ್ಪಿಸುತ್ತೇನೆ. ಅಲ್ಲಿಂದ ಮುಂದೆ ನಿನ್ನನ್ನು ಬಿಡುವುದಕ್ಕೂ ಬಿಡದಿರುವುದಕ್ಕೂ ಆ ತಾಯಿಯೆ ಒಡೆಯಳು” ಎಂದು ಹೇಳಿದನು. ಅದನ್ನು ಕೇಳಿ ಕೂಡಲೆ ತಲೆ ಸಿಡಿದು ಹೋದಂತಾಯಿತು. ೩೭. “ಅಯ್ಯೋ, ಸಮಸ್ತಲೋಕದ ಜನರಿಂದಲೂ ನಮಸ್ಕರಿಸಲ್ಪಡುವ ಲಕ್ಷಿ ದೇವಿಯ ಗರ್ಭದಲ್ಲಿ ಹುಟ್ಟಿ ಬಂದೆ! ಮೂರು ಲೋಕಗಳಿಗೂ ಪೂಜ್ಯನಾದ ಶ್ವೇತಕೇತುಮಹರ್ಷಿಯು ನನ್ನನ್ನು ಪ್ರೀತಿಯಿಂದ ಬೆಳೆಸಿದನು. ವಾಸಸ್ಥಳವಾದರೋ ಸ್ವರ್ಗ. ಇಂತಹ ನನಗೆ ಚಂಡಾಲರ ಬೀಡಿನಲ್ಲಿ ಇರಬೇಕಾದ ಒಂದು ಪಾಡು ಉಂಟಾಯಿತಲ್ಲ. ಹೀಗಾಗಲು ಮಂದಭಾಗ್ಯನಾದ ನಾನು ಯಾವ ಪಾಪವನ್ನು ಮಾಡಿದ್ದೆನೋ !
೩೮. ಎಲೋ, ಪುಂಡರೀಕ ! ನೀನು ಬದುಕಬೇಕೆಂಬ ಆಸೆಯನ್ನು ಬಿಟ್ಟುಬಿಡು. ನೀನು ಹಿಂದೆ ಮಾಡಿದ ಕರ್ಮಗಳ ಫಲವನ್ನು ಈ ಜನ್ಮದಲ್ಲಿ ಅನುಭವಿಸುವ ಕಷ್ಟಕ್ಕಿಂತಲೂ ಮೊದಲು ತಾಯಿಯ ಬಸುರಿನಲ್ಲಿದ್ದಾಗಲೇ ಏಕೆ ಕರಗಿಹೋಗಲಿಲ್ಲ ! ೩೯. ಜಗತ್ತಿನಲ್ಲಿರುವ
ವ|| ಎಂದಿವು ಮೊದಲಾಗಿ ಪಲವುಮಂ ಪ್ರಲಾಪಿಸುತ್ತುಮಾ ಮಾತಂಗನನಿಂತೆಂದೆಂ

40-59/

ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ [40 to 59]
ಜಾತಿಸ್ಮರನಾದೆಂ ಮುನಿ
ಜಾತಿಯೆನಾಂ ಮುನ್ನ ಶಾಪದಿಂದಂ ತಿರ್ಯ
ಗ್ಜಾತಿಗೆ ಬಿೞ್ದೆಂ ಬಿಡು ದು
ಖಾತುರನೆಂ ನಿನಗೆ ಪುಣ್ಯಮಕ್ಕುಮಗಣ್ಯಂ     ೪೦
ವ|| ಎಂದಡಿಗಡಿಗೆ ಕಾಲ ಮೇಲೆ ಬೀೞ್ವುದುಮವಂ ಬೆಟ್ಟವೆಟ್ಟಿನಿಂತೆಂದಂ
ಮುನಿಯೋ ಯಕ್ಷನೊ ಗಂಧ
ರ್ವನೊ ರಾಕ್ಷಸನೋ ಪಿಶಾಚನೋ ನೀನಿನ್ನಾ
ವನುಮೆಂದಱಯೆಂ ಮತ್ಸಾ
ಮಿನಿಗೊಯ್ದೊಪ್ಪಿಸುವೆನೀಗಳಿನಿತನೆ ಬಲ್ಲೆಂ   ೪೧
ವ|| ಎಂದೆನ್ನಂ ಪಿಡಿದುಕೊಂಡು ದಕ್ಷಿಣಾಭಿಮುಖನಾಗಿ ಪೋಪುದುಮೆನಗಿಂ ಪ್ರಾಣ ಪರಿತ್ಯಾಗಮೇ ಪ್ರತಿಕ್ರಿಯೆಯೆಂದು ನಿಶ್ಚಸುವಿನಮನ್ನೆಗಂ ಮುಂದೆ ಜೀರ್ಣವಾಗುರಾಗ್ರಥನವ್ಯಗ್ರರುಂ ಗೃಹೀತಕಾಂಡಕೋದಂಡರುಂ ಉದ್ದಂಡಪಾಣಿಗಳುಂ ಬಹುವಿಧಗ್ರಾಹಕ ವಿಹಂಗಮ ವಾಚಾಲನಾಕುಶಲರುಂ ಕೌಲೇಯಕಮುಕ್ತಿಸಂಚಾರಣಚತುರರುಮಪ್ಪ ಚಂಡಾಲಶಿಶುಗಳ್ ದೆಸೆದೆಸೆಗೆ ಪರಿದು ಬೇಂಟೆಯಾಡುತ್ತಮಿರೆ ಮತ್ತಮಾನಂತೆ ಪೋಗೆವೋಗೆ ಪೊಲಸಿನ ಗಂಧಮಂ ಪೊತ್ತು ಕಿಱುಕವ್ವರೆಗೊಳ್ವ ಕೌರಪೊಗೆಯಿನಱಯಲಾದ ಬೇಡವಟ್ಟಮಂ ಕಂಡೆನಲ್ಲಿಯೆಲುವೆ ಮನೆಯ ಕಸದ ಕೂಟಂ ಬಸೆಯೆ ತುಪ್ಪಂ ನಾಯ್ಗಳೆ ಪರಿವಾರಂ ಮದ್ಯಮೆ ಪುರುಷಾರ್ಥಂ ನೆತ್ತರೆ ದೇವತಾರ್ಚನೋಪಕರಣಂ ಪಶೂಪಹಾರಮೆ ಧರ್ಮಮಂತುಮಲ್ಲದೆಯುಂ
ನರಕದ ನೆಲೆ ಪೇಸಿಕೆಗಳ
ಕರು ಮಸಣದ ಪುಟ್ಟು ಪಾಪದೆ ಪಾತಕದಾ
ಗರಮದು ನೆನೆವರ್ಗೆ ಭಯಂ
ಕರವತಿಪಾಪಕರಮಾದುದ್ವೇಗಕರಂ             ೪೨
ಎಲ್ಲರ ಮನೋರಥಗಳನ್ನೂ ನೆರವೇರಿಸುವ ತಾಯೆ, ಲಕ್ಷಿ , ನನ್ನನ್ನು ಕಾಪಾಡಬಾರದೇನಮ್ಮ ! ಹೇಳು. ಜಗತ್ತನ್ನೆ ಕಾಪಾಡಬಲ್ಲ ಶಕ್ತಿಯುಳ್ಳ ತಂದೆಯೆ! ಅಸಮರ್ಥನಾದ ನಿನ್ನ ಏಕಮಾತ್ರ ಪುತ್ರನನ್ನು ಕಾಪಾಡು. ಗೆಳೆಯ ಕಪಿಂಜಲ, ನೀನು ಮತ್ತೆ ಬಂದು ನನ್ನ ಕರ್ಮಗಳನ್ನು ಪರಿಹರಿಸು. ಮುಂದಿನ ಜನ್ಮದಲ್ಲಾದರೂ ನನ್ನ ಇಷ್ಟಾರ್ಥವು ಈಡೇರಲಿ.” ವ|| ಇದೇ ರೀತಿಯಲ್ಲಿ ಹಲವು ಬಗೆಯಾಗಿ ಹಲುಬುತ್ತಿದ್ದು ಆ ಚಂಡಾಲನನ್ನು ಕುರಿತು ಹೀಗೆ ಹೇಳಿದೆನು ೪೦. “ಅಯ್ಯ, ನಾನು ಹಿಂದಿನ ದನ್ಮದ ನೆನಪುಳ್ಳವನು. ಹಿಂದೆ ನಾನು ಋಷಿಯಾಗಿ ಹುಟ್ಟಿದೆ. ಈಗ ಶಾಪದಿಂದ ಹಕ್ಕಿಯ ಜಾತಿಯಲ್ಲಿ ಹುಟ್ಟಿದ್ದೇನೆ. ದುಖಪೀಡಿತನಾದ ನನ್ನನ್ನು ಬಿಟ್ಟುಬಿಡು. ನಿನಗೆ ಅನಂತವಾದ ಪುಣ್ಯವು ಬರುತ್ತದೆ.” ವ|| ಎಂದು ಮತ್ತೆ ಮತ್ತೆ ಕಾಲಿಗೆ ಬೀಳಲು ಅವನು ಯೋಚನೆ ಮಾಡದೆ ಹೀಗೆಂದನು. ೪೧. “ನೀನು ಋಷಿಯೋ, ಯಕ್ಷನೋ ಗಂಧರ್ವನೋ ರಾಕ್ಷಸನೋ ಪಿಶಾಚನೋ? ನೀನು ಯಾರೋ ನನಗೆ ಅದೊಂದೂ ಗೊತ್ತಿಲ್ಲ. ನಿನ್ನನ್ನು ತೆಗೆದುಕೊಂಡು ಹೋಗಿ ನನ್ನ ಒಡತಿಗೆ ಒಪ್ಪಿಸುವುದೊಂದೇ ನನಗೆ ಗೊತ್ತಿರುವುದು!” ಎಂದನು. ವ|| ಎಂದು ಹೇಳಿ ನನ್ನನ್ನು ಹಿಡಿದುಕೊಂಡು ದಕ್ಷಿಣಾಭಿಮುಖವಾಗಿ ಹೋಗುತ್ತಿದ್ದನು. ನನಗಿನ್ನು ಪ್ರಾಣತ್ಯಾಗವನ್ನು ಬಿಟ್ಟು ಬೇರೆ ದಾರಿಯೇ ಇಲ್ಲವೆಂದು ನಿಶ್ಚಯಿಸಿದೆನು. ಅಷ್ಟರಲ್ಲಿ ಮುಂದೆ ಹರಿದು ಹೋದ ಬಲೆಗಳನ್ನು ಹೊಲಿಯುವುದರಲ್ಲಿ ತತ್ಪರರಾದ, ಬಿಲ್ಲು ಬಾಣಗಳನ್ನು ಹಿಡಿದುಕೊಂಡಿರುವ, ದೊಣ್ಣೆಯನ್ನು ಹಿಡಿದುಕೊಂಡಿರುವ, ಹಕ್ಕಿಗಳನ್ನು ಹಿಡಿಯಲು ಸಹಾಯಮಾಡುವ ನಾನಾ ಬಗೆಯ ಹಕ್ಕಿಗಳಿಗೆ ಶಿಕ್ಷಣ ಕೊಡುವುದರಲ್ಲಿ ಕುಶಲರಾದ, ನಾಯಿಗಳನ್ನು “ಛೂ” ಬಿಡುವುದರಲ್ಲೂ, ಓಡಾಡಿಸುವುದರಲ್ಲೂ ಸಮರ್ಥರಾದ ಚಂಡಾಲ ಬಾಲಕರು ದಿಕ್ಕು ದಿಕ್ಕುಗಳಲ್ಲೂ ಓಡಾಡಿ ಬೇಟೆಯಾಡುತ್ತಿರಲು, ಬಹಳ ದುರ್ನಾತವನ್ನುಂಟುಮಾಡಿ ಸ್ವಲ್ಪಮಟ್ಟಿಗೆ ಮುತ್ತಿಕೊಂಡು ಕಂಟು ಹೊಗೆಯಿಂದ ಆವೃತವಾದ ಬೇಡರ ಬೀಡನ್ನು ಕಂಡೆನು. ಅಲ್ಲೋ ಮೂಳೆಗಳೇ ಮನೆಯ ಕಸ. ಪ್ರಾಣಿಗಳ ಕೊಬ್ಬೇ ತುಪ್ಪ. ನಾಯಿಗಳೇ ಪರಿವಾರ. ಮಧ್ಯವೇ ಭೋಗವಸ್ತು. ರಕ್ತವೇ ದೇವರ ಪೂಜೆಯ ಸಾಮಗ್ರಿ. ಪ್ರಾಣಿಬಲಿಯೇ ಧರ್ಮ ಎನಿಸಿದ್ದಿತು. ಅದಲ್ಲದೆ, ೪೨. ಆ ಚಂಡಾಲರ ಹಳ್ಳಿಯು ನರಕಕ್ಕೆ ಆಶ್ರಯವಾಗಿಯೂ, ಹೇಸಿಗೆಗಳಿಗೆ ಮೂಲಸ್ತಂಭವಾಗಿಯೂ ಮಸಣಕ್ಕೆ ಉತ್ಪತ್ತಿಸ್ಥಾನದಂತೆಯೂ, ಪಾಪಕ್ಕೆ ನೆಲೆಯಾಗಿಯೂ, ಹಿಂಸೆಗೆ ಮನೆಯಂತೆಯೂ, ನೆನಸುವವರಿಗೆ ಭಯಂಕರವಾಗಿಯೂ, ಬಹಳ
ವ|| ಅಂತದಂ ಕಂಡು ಕಂಟಣಿಸುತ್ತಮೆನ್ನೊಳಿಂತೆಂದೆಂ
ಬರುತಿರೆ ಕಂಡು ದೂರದೊಳೆ ತನ್ನಯ ಜಾತಿಗೆ ತಕ್ಕುದಲ್ತೆನಲ್
ಕರುಣಮನಪ್ಪುಕೆಯ್ದು ಮನದೊಳ್ ಬಿಡುವಂತುಟದೊಂದವಳ್ಗೆ ಪೇೞು
ದೊರಕೊಳಲಾರ್ಕಮೇಂ ಪೊಲತಿಗೆನ್ನಯ ಪುಣ್ಯದೊಳೆಂದು ಭಾವಿಸು
ತ್ತಿರಲಿರದೆಯ್ದಿದಂ ಪೊಲೆಯನಾ ಪೊಲೆವಟ್ಟಿನೊಳಿರ್ದ ಕನ್ನೆಯಂ            ೪೩
ವ|| ಕಂಡು ಗೆಂಟಳೆ ಪೊಡವಟ್ಟು ಮೆಲ್ಲನೆ ನೀಡೆ ಲೇಸುಗೆಯ್ದೆಯೆಂದೆನ್ನಂ ಕರತಲದೊಳ್ ತಳೆದು
ಎಯ್ದದೆಡೆಯೆಲ್ಲಮಂ ನೀ
ನೆಯ್ದಿದೆ ಮತ್ತಿರದೆ ಮಗನೆ ಮಾಣದೆ ಪೇೞ
ನ್ನೆಯ್ದಿದಪೆಯೆಲ್ಲಿಗೆೞ್ಕಱ
ನುಯ್ದಪೆನಾಂ ಕಾಮಪರತೆಯಿಂದಂ ಕೆಟ್ಟೈ    ೪೪
ವ|| ಎಂದು ಚಂಡಾಲಕನ್ನಿಕೆ ರೋಮಂಬೊರೆದ ಪಂದೊವಲ ಪಂಜರದೊಳಿಕ್ಕಿ ಮಹಾಶ್ವೇತಾವಲೋಕನಕೆ ತಗೆಯಂ ಮಾೞ್ಪಂತೆ ಪಡಿಯಂ ಕೆತ್ತಗುಳಿಯನಿಕ್ಕಿ ನೀನಿಂತಿರೆಂದು ನಿರ್ವೃತಾಂತರಾತ್ಮೆಯಂತೆ ನುಡಿದುಸಿರದಿರ್ದೊಡಾನುಮಾ ಪಂಜರದ ಪಡಿಕೆಯೊಳಿರ್ದೆನ್ನೊಳಿಂತೆಂದಂ
ಅಕ್ಕರ|| ನುಡಿದೆನಪ್ಪೊಡೆ ಲೇಸಾಗಿ ನುಡಿಯಲ್ಕೆ ಬಲ್ಲುದೀ ಗಿಳಿಯೆಂದು ಕನ್ನೆಯೆನ್ನಂ
ಬಿಡದಿರ್ಕುಮದಱಂದಮೀ ಕನ್ನಿಕೆ ನುಡಿಯಿಸಿದೊಡಮೆಂತುಂ ನುಡಿಯದಿರ್ಪೆಂ
ನುಡಿಯದಿರ್ದೆನಪ್ಪೊಡೆ ಕಡುಮುಳಿಸಿಂದಂ ಪಿರಿದಪ್ಪವಸ್ಥೆಯನೆಯ್ದಿಸುಗುಂ
ನುಡಿಯದೆಂತು ದಂದ್ವು ಮೇಬಾರ್ತೆಯೆಂದು ಮೇಣ್ ಬಿಡುಗುಮೊ
ಪೇೞೆನುತೆ ಬಗೆಯುತಿರ್ದೆಂ           ೪೫
ಸುರಲೋಕಭ್ರಷ್ಟನೆಂ ಮರ್ತ್ಯರೊಳುದಯಿಪ ತಿರ್ಯಕ್ತ್ವದೊಳ್ ನಿಲ್ವ ಚಂಡಾ
ಲರ ಕೆಯ್ಯೊಳ್ ಬೀೞ್ವ ತೋಲ್ಪಂಜರದ ಪಡಿಕೆಯೊಳ್ ನಿಲ್ವ ದುರ್ವಾರದುಖೋ
ತ್ಕರಮೆಲ್ಲಂ ನೋಡಲೆನ್ನಿಂದ್ರಿಯನಿವಹದ ದೋಷಂ ದಲಿಂ ಮೀಱದಂತಾ
ಗಿರಿಸಲ್ವೇೞ್ಕೆಂದವಂ ನಿಗ್ರಹಿಪ ನಿಯಮದಿಂ ಮೌನದಿಂದಿರ್ದೆನಾಗಳ್     ೪೬
ಪಾಪಕರವಾಗಿಯೂ, ಮನಸ್ಸಿಗೆ ತಳಮಳವನ್ನುಂಟುಮಾಡುವುದಾಗಿಯೂ ಇತ್ತು. ವ|| ಅಂತಹುದನ್ನು ನೋಡಿ ಹೇಸಿಗೆಪಡುತ್ತ ಆಲೋಚಿಸಿದೆನು. ೪೩. “ನಾನು ಬರುತ್ತಿರುವುದನ್ನು ದೂರದಲ್ಲೆ ನೋಡಿ, ತನ್ನ ಜಾತಿಗೆ ತಕ್ಕುದಲ್ಲದಿದ್ದರೂ ಮನಸ್ಸಿಗೆ ಕರುಣೆಯು ಬಂದು ನನ್ನನ್ನು ಬಿಟ್ಟುಬಿಡಬೇಕೆಂಬ ಒಳ್ಳೆಯ ಬುದ್ಧಿಯ ನನ್ನ ಪುಣ್ಯವಿಶೇಷದಿಂದ ಆ ಚಂಡಾಲಕನ್ಯೆಗೆ ಬಂದುಬಿಡಬಹುದೆ?” ಎಂದು ಆಲೋಚಿಸುತ್ತಿರುವಂತೆಯೆ ಆ ಚಂಡಾಲನು ಹೊಲಗೇರಿಯಲ್ಲಿದ್ದ ಆ ಹುಡುಗಿಯ ಹತ್ತಿರಕ್ಕೆ ಬಂದನು. ವ|| ಅವಳನ್ನು ನೋಡಿ ದೂರದಿಂದಲೆ ನಮಸ್ಕರಿಸಿ ನನ್ನನ್ನು ಮೆಲ್ಲನೆ ಅವಳಿಗೆ ಒಪ್ಪಿಸಿದನು. ಅವಳು ಒಳ್ಳೆಯದನ್ನು ಮಾಡಿದೆ ಎಂದು ಹೇಳಿ ನನ್ನನ್ನು ಅಂಗೈ ಮೇಲಿಟ್ಟುಕೊಂಡು ೪೪. “ಮಗನೆ, ನೀನು ಬರಲಾರದ ಕಡೆಗೆಲ್ಲ ಬರಬೇಕಾಯಿತು. ಇನ್ನೂ ಆಸೆಯಿಂದ ಇನ್ನೂ ಎಲ್ಲಿಗೆ ಹೋಗುತ್ತೀಯೆ? ನಿನ್ನನ್ನು ನಾನು ಹಿಡಿತದಲ್ಲಿಡುತ್ತೇನೆ. ನೀನು ಕಾಮೋದ್ರೇಕದಿಂದಲೇ ಹಾಳಾದೆ” ವ|| ಎಂದು ಆ ಚಂಡಾಲಕನ್ನಿಕೆಯು ಕೂದಲುಗಳಿಂದ ಕೂಡಿಕೊಂಡಿರುವ ಹಸಿಚರ್ಮದ ಪಂಜರದಲ್ಲಿ ನನ್ನನ್ನು ಕೂಡಿ, ಮಹಾಶ್ವೇತೆಯನ್ನು ನೋಡುವುದಕ್ಕೆ ಮರೆಮಾಡುವಂತೆ ಬಾಗಿಲನ್ನು ಮುಚ್ಚಿ, ಅಗುಳಿಯನ್ನು ಹಾಕಿ, ‘ನೀನು ಹೀಗೆಯೇ ಇರು’ ಎಂದು ನೆಮ್ಮದಿಪಟ್ಟುಕೊಂಡವಳಂತೆ ಹೇಳಿ ಸಮ್ಮನಾದಳು. ನಾನೂ ಆ ಪಂಜರದ ಬಂಧನಕ್ಕೆ ಸಿಕ್ಕಿಕೊಂಡು ಆಲೋಚಿಸಿದೆನು. ೪೫. “ನಾನು ಮಾತನಾಡಿದರೆ ಈ ಗಿಳಿಯು ಚೆನ್ನಾಗಿ ಮಾತನಾಡಬಲ್ಲದೆಂದು ಈ ಹುಡುಗಿಯು ನನ್ನನ್ನು ಬಿಡದೆ ಇರಬಹುದು. ಆದ್ದರಿಂದ ಇವಳು ಮಾತನಾಡಿಸಿದರೂ ಏನಾದರೂ ಮಾತನಾಡುವುದೇ ಇಲ್ಲ. ಹಾಗೆ ಮಾತಾಡದಿದ್ದರೆ ಬಹಳ ಕೋಪದಿಂದ ಇದಕ್ಕಿಂತಲೂ ಹೆಚ್ಚಾದ ಕಷ್ಟಸ್ಥಿತಿಗೆ ನನ್ನನ್ನು ಒಳಪಡಿಸಬಹುದು. ಅಥವಾ ಮಾತನಾಡದಿದ್ದರೆ ಏನೋ ಹೋಗಲಿ ಎಂದು ಬೇಸರಿಕೆಯಿಂದ ನನ್ನನ್ನು ಬಿಟ್ಟರೂ ಬಿಡಬಹುದು” ಎಂದು ಆಲೋಚಿಸುತ್ತಿದ್ದೆನು. ೪೬. “ನಾನು ದೇವಲೋಕದಿಂದ ಕೆಳಗಿಳಿದೆ. ಮನುಷ್ಯಜಾತಿಯಲ್ಲಿ ಹುಟ್ಟಿದೆ. ಹಕ್ಕಿಯಾಗಿ ಹುಟ್ಟಿದೆ. ಚಂಡಾಲರ ಕೈಗೆ ಸಿಕ್ಕಿಬಿದ್ದೆ. ಹಾಗೂ ಈಗ ಚರ್ಮಪಂಜರದ ಬಂಧನಕ್ಕೆ ಒಳಪಟ್ಟೆ. ಹೀಗೆ ಈ ಸಹಿಸಲಸಾಧ್ಯವಾದ ದುಖ ಸಮೂಹವೆಲ್ಲ ವಿಚಾರಮಾಡಿ ನೋಡಿದರೆ ನಿಜವಾಗಿಯೂ ನನ್ನ ಇಂದ್ರಿಯಗಳ ತಪ್ಪು. ಇನ್ನು ಮೇಲೆ ಅವು ಹತೋಟಿ ಮೀರದಂತೆ ಇಟ್ಟುಕೊಂಡೇ ತೀರಬೇಕು” ಎಂದು ನಿಶ್ಚಯಿಸಿ, ಸುಮ್ಮನಿದ್ದೆನು.
ವ|| ಅಂತು ನಿಖಿಲೇಂದ್ರಿಯನಿಗ್ರಹಕ್ಕೆ ನಿಶ್ಚಯಂಗೆಯ್ವೆನಗೆ ಮರಣಮೆ ಶರಣಮೆಂದಿರೆ ತಮತಮಗೆ ಬಂದು
ನುಡಿಯಿಸಿದೊಡಮು ಬಿಡೆ ಜಡಿ
ದೊಡಮೋವದೆ ಪಿಡಿದು ಬಡಿದೊಡಂ ಕೊಂದೊಡವಾಂ
ನುಡಿಯದೆ ಕಿವಿ ಘೀಳೆನೆ ಘೀ
ಳಿಡುತಿರ್ದೆಂ ಕುಟುಕನೊಲ್ಲೆನೆಂತಿಕ್ಕಿದೊಡಂ ೪೭
ವ|| ಅಂತಾ ದಿವಸಮನನಶನದೊಳ್ ಕಳೆಯಲಾ ಕನ್ನೆ ಕಂಡು ನೋವಂತೆಗೆಯ್ದು ಪಲತೆಱದ ಪಕ್ವಫಲಂಗಳುಮಂ ಸುರಭಿಶೀತಲಜಲಂಗಳುಮಂ ತಾನೆ ತಂದು ನೀಡೆಯುಮೊಲ್ಲದಿರಲೆನ್ನನಿಂತೆಂದಳ್ ನಿರ್ವಿಕಾರಚಿತ್ತವೃತ್ತಿಗಳಪ್ಪ ಪಕ್ಷಿಗಳ್ ಪಸಿವುಂ ನೀರೞ್ಕೆಯುಮಾಗಲುಪಯೋಗಿಸದುದೊಂದುಮಿಲ್ಲೆತ್ತಾನುಂ ಭೋಜ್ಯಾಭೋಜ್ಯವಿವೇಕನೆನಾಂ ಜಾತಿಸ್ಮರವಾಹಾರಮಂ ಪರಿಹರಿಸುವೆ ನೆಂಬೆಯಪ್ಪೊಡೆ ಭಕ್ಷಾ ಭಕ್ಷ ರಹಿತ ಮಪ್ಪ ತಿರ್ಯಗ್ಜಾತಿಯೊಳ್ ಪುಟ್ಟಿದ ನಿನಗೆಯುಮಭಕ್ಷ ಮೊಂದುಮಿಲ್ಲಂ ಮೊದಲೊಭುತ್ಕೃಷ್ಟಜಾತಿಯೊಳ್ ಪುಟ್ಟಿ ತಿರ್ಯಗ್ಜಾರ್ತಿಗೆ ಬೀೞ್ದಂದೇ ನಿನ್ನ ವಿವೇಕಮಱದಂತುಟೆವಲಮಿನ್ನಿನಗೆ ಜಾತಿಗೆ ತಕ್ಕಂತಾಹಾರ ಮನಾಚರಿಸೆ ದೋಷಮಿಲ್ಲಮಲ್ಲದೆಯುಂ ಭಕ್ಷಾ ಭಕ್ಷ ನಿಯಮಿತರ್ಗಾ ಪದ್ವಿಷಯದೊಳ್ ಪ್ರಾಣಸಂಧಾರಣಾರ್ಥಮಭೋಜ್ಯೋಪಭೋಗ ಮುಂಟೀಗಳೆತ್ತಾನು ಮಾನಿತ್ತುದನೊಲ್ಲೆ ನೆಂಬೆಯಪ್ಪೊಡೆ ಚಂಡಾಲಭಾಂಡದಿಂ ಭೂಮಿಪತಿತಮಾದಂಬುವುಂ ಪವಿತ್ರಮೆಂಬುದುಂಟದಱಂ ಕ್ಷುತ್ಪಿಪಾಸೆ ಗಳಿನಾಯಾಸಂಬಡದೆ ಮುನಿಜನೋಚಿತಮಪ್ಪ ನವಫಲಂಗಳನುಪಭೋಗಿಸೆಂದು ನುಡಿಯೆ
ನಯದಿಂದಂ ತಿಳಿವುಟ್ಟಿರಲ್ಕೆನಗೆ ಪೇೞಲ್ ಕೇಳ್ದು ಚಂಡಾಲಜಾ
ತಿಯೊಳೀ ವಾಕ್ಯಮುಮೀ ವಿವೇಕಮುಮದೆಂತಾದತ್ತೊ ಪೇೞೆಂದು ವಿ
ಸ್ಮಯಮುತ್ತೆಂದುದಗೆಯ್ವೆನೆಂಬ ಬಗೆಯೊಳ್ ಬಾೞುಸೆಯಿಂ ಕ್ಷುತ್ಪಿಪಾ
ಸೆಯುಮಂ ತಾಳ್ದಿರಲಾಱದಾಱಸಿದೆನಾಂ ತತ್ಪಾನಪಾನಂಗಳಿಂ            ೪೮
ವ|| ಅಂತು ಕೆಲವು ದಿವಸಮಿರ್ಪನ್ನೆಗಂ
ಇನೋದಯದೊಳೊರ್ಮೆ ಕಣ್ದೆಱದು ನೋಡುತುಂ ಕಂಡೆನಾಂ
ಕನತ್ಕನಕಪಂಜರಸ್ಥಿತನನೆನ್ನನಾ ಕನ್ನೆ ಮು
ನ್ನಿನಂತೆ ನಿಜರೂಪದಿಂದಮೆಸೆದಿರ್ದಳೆಂತಿಲ್ಲಿ ಕೇ
ಳನಂತರಮೆ ತೋಱತಿಂದ್ರಪುರದಂತಿರಾ ಪಕ್ಕಣಂ     ೪೯
ವ|| ಹಾಗೆ ಅವುಗಳನ್ನು ಹತೋಟಿಯಲ್ಲಿಟ್ಟುಕೊಳ್ಳಬೇಕೆಂದು ತೀರ್ಮಾನಿಸಿರುವ ನನಗೆ ಸಾವೇ ಗತಿಯೆಂದು ನಿಶ್ಚಯಿಸಿರಲು, ತಾವು ತಾವೇ ಬಂದು ೪೭. ಅವರು ಮಾತನಾಡಿಸಿದರೂ, ಹೆಚ್ಚಾಗಿ ಬೆದರಿಸಿದರೂ, ಕರುಣೆಯಿಲ್ಲದೆ ಹಿಡಿದು ಹೊಡೆದರೂ, ಕೊನೆಗೆ ಕೊಂದು ಹಾಕಿದರೂ ನಾನು ಬಾಯೇ ಬಿಡಬಾರದೆಂದು ಹಟಮಾಡಿಬಿಟ್ಟೆ. ಹಾಗೆಯೆ ಬಾಯಿ ಬಿಡಲಿಲ್ಲ. ಆದರೆ ಕಿವಿ ಒಡೆದುಹೋಗುವಂತೆ ಕಿರುಚುತ್ತಿದ್ದೆನು. ವ|| ಹಾಗೆ ಆ ದಿನವನ್ನೆಲ್ಲಾ ಆಹಾರವನ್ನು ತೆಗೆದುಕೊಳ್ಳದೆ ಕಳೆದನು. ಬಳಿಕ ಮರುದಿವಸ ಇದನ್ನು ನೋಡಿ ವ್ಯಸನಪಡುವವಳಂತೆ ಕಾಣುತ್ತಿದ್ದ ಅವಳು ಹಲವು ಬಗೆಯ ಕಳಿತ ಹಣ್ಣುಗಳನ್ನೂ ಸುವಾಸನೆಯಿಂದ ಕೂಡಿರುವ ತಂಪಾದ ನೀರನ್ನೂ ತಾನೇ ತಂದುಕೊಟ್ಟಳು. ನಾನು ತೆಗೆದುಕೊಳ್ಳಲಿಲ್ಲ. ಆಗ ನನ್ನನ್ನು ಕುರಿತು ಹೀಗೆ ಹೇಳಿದಳು. “ಮನಸ್ಸಿಗೆ ಏನನ್ನೂ ಹಚ್ಚಿಕೊಳ್ಳದ ಹಕ್ಕಿಗಳು ಹಸಿವು ಬಾಯಾರಿಕೆಗಳುಂಟಾದರೆ ತೆಗೆದುಕೊಳ್ಳದಿರುವ ಪದಾರ್ಥವೇ ಇಲ್ಲ. ಒಂದು ವೇಳೆ “ನಾನು ಏನನ್ನು ತಿನ್ನಬೇಕು. ಏನನ್ನು ತಿನ್ನಬಾರದು ಎಂಬ ವಿವೇಕವುಳ್ಳವನು. ಮತ್ತು ಹಿಂದಿನ ಜನ್ಮಗಳ ನೆನಪುಳ್ಳವನು. ಆದ್ದ್ದರಿಂದ ಈ ಆಹಾರವನ್ನು ತೆಗೆದುಕೊಳ್ಳುವುದಿಲ್ಲ” ಎಂದು ಹೇಳುವೆಯಾದರೆ ಭಕ್ಷಾ ಭಕ್ಷ  ನಿಯಮನೇನೂ ಇಲ್ಲದ ಪಕ್ಷಿಯ ಜಾತಿಯಲ್ಲಿ ಹುಟ್ಟಿರುವ ನಿನಗೆ ತಿನ್ನಬಾರದೆಂಬುದು ಯಾವುದೂ ಇಲ್ಲ. ಮೊದಲು ಮೇಲುಜಾತಿಯಲ್ಲಿ ಹುಟ್ಟಿ ಈಗ ಈ ಹಕ್ಕಿಜಾತಿಗೆ ಬಿದ್ದಾಗಲೆ ನಿನ್ನ ವಿವೇಕವು ಗೊತ್ತಾಯಿತು! ಇನ್ನು ನಿನಗೆ ನಿನ್ನ ಜಾತಿಗೆ ತಕ್ಕ ಆಹಾರವನ್ನು ಸೇವಿಸಿದರೆ ಯಾವ ದೋಷವೂ ಬರುವುದಿಲ್ಲ. ಅದಲ್ಲದೆ ಭಕ್ಷಾ ಭಕ್ಷ ನಿಯಮವುಳ್ಳವರೂ ಆಪತ್ಕಾಲದಲ್ಲಿ ಪ್ರಾಣವನ್ನು ಉಳಿಸಿಕೊಳ್ಳುವುದಕ್ಕಾಗಿ ತಿನ್ನಬಾರದುದನ್ನು ತಿನ್ನುವುದೂ ಉಂಟು. ಈಗಲೂ ನಾನು ಕೊಡುವುದನ್ನು ತಿನ್ನುವುದಿವೆಂದು ಹೇಳುವುದೂ ಸರಿಯಲ್ಲ. ಏಕೆಂದರೆ, ಚಂಡಾಲರ ಪಾತ್ರೆಯಿಂದ ಭೂಮಿಗೆ ಬಿದ್ದ ನೀರೂ ಪವಿತ್ರವಾದುದೇ ಎಂದು ಹೇಳುತ್ತಾರೆ. ಆದ್ದರಿಂದ ಹೀಗೆ ಹಸಿವು ಬಾಯಾರಿಕೆಗಳಿಂದ ಆಯಾಸ ಪಡದೆ ಮುನಿಜನೋಚಿತವಾದ ಈ ಹೊಸ ಹಣ್ಣುಗಳನ್ನು ತಿನ್ನು” ಎಂದು ಹೇಳಿದಳು. ೪೮. ಹೀಗೆ ಮೃದುವಾಗಿ ನನಗೆ ತಿಳಿವಳಿಕೆಯುಂಟಾಗುವಂತೆ ಅವಳು ಹೇಳಿದ್ದನ್ನು ಕೇಳಿ ಚಂಡಾಲರ ಜಾತಿಯಲ್ಲಿ ಇಂತಹ ಮಾತೂ ಇಂತಹ ತಿಳಿವಳಿಕೆಯೂ ಹೇಗೆ ಬಂದಿತು? ಎಂದು ಆಶ್ಚರ್ಯವುಂಟಾಗಲು, ಅವಳು ಹೇಳಿದಂತೆಯೆ ಮಾಡಬೇಕೇಂದು ಮನಸ್ಸು ಮಾಡಿ, ಬದುಕಬೇಕೆಂಬ ಆಸೆಯಿಂದ ಹಸಿವು ಬಾಯಾರಿಕೆಗಳನ್ನು ತಡೆಯಲಾರದೆ, ಅವಳು ಕೊಟ್ಟ ಆಹಾರ ಪಾನೀಯಗಳ ಸೇವನೆಯಿಂದ ಹಸಿವನ್ನು ನಿವಾರಿಸಿಕೊಂಡೆನು. ವ|| ಹಾಗೆ ಕೆಲವು ದಿನಗಳಿರಲಾಗಿ,
೪೯. ಎಲೈ ರಾಜನೆ ಕೇಳು, ಒಂದು ದಿನ ಸೂರ್ಯೋದಯಕಾಲದಲ್ಲಿ ಕಣ್ಣು ಬಿಟ್ಟು ನೋಡಲು ನಾನು ತಳಿತಳಿಸುವ ಚಿನ್ನದ
ವ|| ಅಂತದಂ ಕಂಡು ವಿಸ್ಮಿತಾಂತರಂಗನಾಗಿ ಮೌನಮಂ ಬಿಟ್ಟು ಕನ್ನೆಯಂ ಬೆಸಗೊಳ ಲುಜ್ಜುಗಂಗೆಯ್ವನ್ನಮೆನ್ನನೊಡಗೊಂಡು ದೇವರ ಶ್ರೀಪಾದಂಗಳಂ ಕಾಣಲೆಂದು ಬಂದಳ್
ಈ ಕನ್ನೆಯಾರ್ಗೆ ಪೆಸರೇ
ನೇಕೆನ್ನಂ ಪಿಡಿದು ತರಿಸಿದಳ್ ಸೆಯೊಳ್ ಮ
ತ್ತೇಕಿಕ್ಕಿದಳಾಗಳ್ ತಾ
ನೇಕಿಲ್ಲಿಗೆ ತಂದಳಱಯೆನಿದವನಿಪತೀ           ೫೦
ವ|| ಎಂದು ಶೂದ್ರಕಮಹಾರಾಜಂಗಾ ಪ್ರಪಂಚಮೆಲ್ಲಮಂ ಪೇೞೆ ಕೇಳ್ದತಿಕುತೂಹಲಿತನಾಗಿ ಚಂಡಾಲಕನ್ಯೆಯನೊಡಗೊಂಡುಬಾಯೆಂದು ಮುಂದಿರ್ದ ಪಡಿಯಱತಿಗೆ ಬೆಸಸುವುದುಮವಳ್ ಪೋಗಿ ಬೇಗದಿನೊಡಗೊಂಡು ಬರೆ ತದುಪದಿಶ್ಯಮಾನರ್ಗೆಯಾಗಿ ಬಂದು
ಮಾಣ್ಗುೞದರ ಮೆಯ್ವೆಳಗೆನೆ
ಕಣ್ಗಳ್ ಕೋರೈಸೆ ತೊಳಗಿ ಬೆಳಗುತ್ತಂ ಮುಂ
ದಣ್ಗಾಗಿ ನಡೆದು ನೃಪನಂ
ಜಾಣ್ಗೊಂಡ ನಿಜಪ್ರಗಲ್ಭವಚನದೆ ನುಡಿದಳ್   ೫೧
ವಿದಿತಾಶೇಷಕಲಾಕಲಾಪ ಭುವನಾಲಂಕಾರ ಕಾದಂಬರೀ
ಹೃದಯಾನಂದನ ರೋಹಿಣೀರಮಣ ತಾನಾತ್ಮೀಯ ವೃತ್ತಾಂತಮಂ
ವಿದಿತಂ ಪೇೞುತಮೀ ದುರಾತ್ಮನಿಗೆ ಕೇಳುತ್ತಿರ್ದೆ ನೀಂ ಕೇಳ್ದೆ ದಲ್
ಮೊದಲಿಂ ಪೂರ್ವಭವಾಂತರೋದಿತ ಭವದ್ವೃತ್ತಾಂತಸಂತಾನಮಂ      ೫೨
ವ|| ಮತ್ತಮೀ ದುರ್ಬುದ್ಧಿ ಈ ಜನ್ಮದೊಳಂ ಗುರುಗಳಿಂ ನಿಷಿದ್ಧನಾಗಿಯುಂ ತಂದೆಯ ಮಾತಂ ವಿಱ ವಧೂನಿರೀಕ್ಷಣೋತ್ಸುಕತೆಯಿಂ ಪಾಱಪೋಗುತ್ತಮಿರೆ
ಮಗನಿಂತೀ ಶುಕನೀ ದುರಾತ್ಮಕನ ತಾಯೆಂ ಶ್ರೀಯೆನಾಂ ದಿವ್ಯಚ
ಕ್ಷುಗಳಿಂದೀತನ ತಂದೆ ಪೋಗಱದಿವಂ ತಿರ್ಯಕ್ತ್ವದೊಳ್ ನಿಲ್ವನೆ
ನ್ನೆಗಮಾಯುಷ್ಕರಮಾದ ಯಜ್ಞಮನಿದಂ ಪೊರೈಸದಾನಿರ್ಪೆನ
ನ್ನೆಗಮೀಗಳ್ ಸೆಯಿಕ್ಕಿಯಿಂ ನಿಲಿಪುದೆಂದೆನ್ನಲ್ಲಿಗಿಂತಟ್ಟಿದಂ       ೫೩
ಪಂಜರದಲ್ಲಿರುವುದು ಗೊತ್ತಾಯಿತು. ಆ ಹುಡುಗಿಯು ಈಗ ಇಲ್ಲಿ ಹೇಗೇ ಕಾಣುತ್ತಿದ್ದಾಳೋ ಅದೇ ರೀತಿ ಅಲ್ಲಿ ಶೋಭಿಸುತ್ತಿದ್ದಳು. ಕೂಡಲೆ ಆ ಹೊಲಗೇರಿಯು ಅಮರಾವತಿಯಂತೆ ಕಾಣತೊಡಗಿತು. ವ|| ಆ ರೀತಿಯಲ್ಲಿದ್ದ ಅದನ್ನು ನೋಡಿ ಆಶ್ಚರ್ಯಗೊಂಡು, ಮೌನವನ್ನು ಬಿಟ್ಟು ಆ ಹುಡುಗಿಯನ್ನು ಕೇಳಲು ಪ್ರಯತ್ನ ಮಾಡುವಷ್ಟರಲ್ಲಿ ಅವಳು ನನ್ನನ್ನು ತೆಗೆದುಕೊಂಡು ತಮ್ಮ ಘನವಾದ ಪಾದಗಳ ದರ್ಶನಕ್ಕಾಗಿ ಬಂದಳು. ೫೦. ಎಲೈ ರಾಜನೆ, ಆ ಹುಡುಗಿಯು ಯಾರ ಮಗಳು? ಅವಳ ಹೆಸರೇನು? ನನ್ನನ್ನೇಕೆ ಹಿಡಿಸಿ ತರಿಸಿದಳು? ಏಕೆ ಬಂಧನದಲ್ಲಿಟ್ಟಳು? ಇಲ್ಲಿಗೇಕೆ ನನ್ನನ್ನು ತಂದಳು? ಇದಾವುದೂ ನನಗೆ ತಿಳಿಯದು.” ವ|| ಎಂದು ಶೂದ್ರಕಮಹಾರಾಜನಿಗೆ ಆ ಕಥೆಯೆಲ್ಲವನ್ನೂ ಹೇಳಿದನು. ಆಗಶೂದ್ರಕರಾಜನು ಬಹಳ ಕುತೂಹಲವುಳ್ಳವನಾಗಿ “ಚಂಡಾಲಕನ್ನಿಕೆಯನ್ನು ಕರೆದುಕೊಂಡು ಬಾ!” ಎಂದು ಮುಂದಿದ್ದ ದ್ವಾರಪಾಲಕಳಿಗೆ ಅಪ್ಪಣೆ ಮಾಡಿದನು. ಅವಳು ಹೋಗಿ ಬೇಗನೆ ಆಕೆಯನ್ನು ದಾರಿ ತೋರಿಸುತ್ತಾ ಕರೆತಂದಳು. ೫೧. ಬೇರೆಯವರ ದೇಹಕಾಂತಿಯು ಹಾಗಿರಲಿ ಎಂಬಂತೆ ಎಲ್ಲರ ಕಣ್ಣುಗಳೂ ಕೋರೈಸುತ್ತಿರಲು, ಕಾಂತಿಯಿಂದ ಪ್ರಕಾಶಿಸುತ್ತ ಆ ಚಂಡಾಲಕನ್ನಿಕೆ ಮುಂದೆ ಬಂದು ರಾಜನನ್ನು ಕುರಿತು ಜಾಣತನದಿಂದ ಕೂಡಿದ ಮಾತುಗಳಿಂದ ಹೀಗೆ ಹೇಳಿದಳು. ೫೨. “ಲೋಕಪ್ರಸಿದ್ಧವಾದ ಸಮಸ್ತ ಕಲೆಗಳ ಸಮೂಹದಿಂದ ಜಗತ್ತನ್ನು ಅಲಂಕರಿಸುತ್ತಿರುವವನೆ, ಕಾದಂಬರೀದೇವಿಯ ಹೃದಯಕ್ಕೆ ಆನಂದವನ್ನುಂಟು ಮಾಡುವವನೆ, ರೋಹಿಣೀವಲ್ಲಭಭನಾದ ಚಂದ್ರನೆ! ಈ ಕೆಟ್ಟಬುದ್ಧಿಯುಳ್ಳವನು ತನ್ನ ವೃತ್ತಾಂತವನ್ನು ತಿಳಿಯುವಂತೆ ಹೇಳಿದ್ದನ್ನು ನೀನು ಕೇಳಿದಯಷ್ಟೆ ! ಇದರಿಂದ ನಿಜವಾಗಿಯೂ ಜನ್ಮಾಂತರದಲ್ಲಿ ನಡೆದ ನಿನ್ನ ವೃತ್ತಾಂತಗಳೆಲ್ಲವನ್ನೂ ನೀನು ಆಮೂಲಾಗ್ರವಾಗಿ ಕೇಳಿದಂತಾಯಿತು. ವ|| ಮತ್ತು ಈ ತಿಳಿಗೇಡಿಯು ಈ ಜನ್ಮದಲ್ಲೂ ತಂದೆಯವರಿಂದ ಬೇಡವೆಂದು ತಡೆಯಲ್ಪಟ್ಟರೂ ಅವರ ಮಾತನ್ನು ಮೀರಿ ಇನಿಯಳನ್ನು ನೋಡಬೇಕೆಂಬ ಉತ್ಸಾಹದಿಂದ ಹಾರಿಹೋಗುತ್ತಿತ್ತು. ೫೩. ಈ ಕೆಟ್ಟಬುದ್ಧಿಯುಳ್ಳ, ಹಿಂದಿನ ಜನ್ಮದ ಮಗನಾದ ಈ ಗಿಳಿಯು ಹೀಗೆ ಹಾರಿಹೋಗುತ್ತಿರುವುದನ್ನು ಇವನ ತಂದೆಯಾದ ಶ್ವೇತಕೇತುಮಹರ್ಷಿಯು ಜ್ಞಾನದೃಷ್ಟಿಯಿಂದ ತಿಳಿದುಕೊಂಡನು. ನಾನು ಇವನ ತಾಯಿಯಾದ ಲಕ್ಷಿ ! ಆ ಮಹರ್ಷಿಯು, ಇವನು ಹಕ್ಕಿಯ ಜಾತಿಯಲ್ಲಿರುವವರೆಗೂ,
ವ|| ಅದಱನೀತಂಗೆಂತೆಂತು ವಿರಕ್ತಿ ಪುಟ್ಟುಗುಮಂತಂತೆ ವಿನಯವೃತ್ತಿನಿಮಿವಿನಿತುಮಂ ಮಾಡಿದೆನೀಗಳಾಯ ಜ್ಞಾವಸಾನಸಮಯ ಮಾಗಿರ್ದುದಱನೀ ಸಮಯದೊಳ್ ಸಮಸುಖದುಖಿಗಳಾಗಲೆವೇೞ್ಕುಮದಱಂದೀತನ ಜನ್ಮಾಂತರ ಸಹಾಯನಪ್ಪ ನಿನ್ನಲ್ಲಿಗೊಡಗೊಂಡು ಬಂದೆ ದಿವ್ಯದೇಹಂಗಳಂ ಕೈಕೊಂಡು ಇಷ್ಟಜನಸಮಾಗಮ ಸುಖಮನನುಭವಿಸಿಂ ಮರ್ತ್ಯಲೋಕಸಂಪರ್ಕಪರಿಹಾರಾರ್ಥಮೀ ಚಂಡಾಲವೇಷಮಂ ತಳೆದಿರ್ದೆನಿಂ ಪೋಪೆನೆಂದು
ಝಣಜ್ಜಣಿತ ಮೇಖಲಾಕಲಿಕ ಹಾರಕೇಯೂರ ಭೂ
ಷಣಪ್ರಭೆ ದಿಗಂತಮಂ ಬೆಳಗೆ ರಾಜರಾಜದ್ಗ ಹಾಂ
ಗಣಸ್ಥಿತ ಜನಕ್ಕೆ ವಿಸ್ಮಯಮನಾಗಿಸುತ್ತುಂ ನಭೋಂ
ಗಣಕ್ಕೊಗೆದಳಂದು ಲಕ್ಷಿ  ಕುಡುಮಿಂಚಿದೊಂದೆಂಬಿನಂ             ೫೪
ವ|| ಅನಂತರಮಾ ಶೂದ್ರಕಮಹಾರಾಜನಾ ವಚನಮಂ ಕೇಳ್ದು ಜಾತಿಸ್ಮರನಾಗಿ ಗಿಳಿಯ ಮೊಗಮಂ ನೋಡಿ
ನೀಂ ಪುಂಡರೀಕನೈ ವೈ
ಶಂಪಾಯನ ಪೂರ್ವಜನ್ಮ ಸಂಬಂಯೆ ಕಂ
ಡೆಂ ಪುಣ್ಯದಿಂದಮಿರ್ವರು
ಮಿಂ ಪಡೆದಪಮೊಡನೆ ಶಾಪಮೋಕ್ಷದ ಫಲಮಂ      ೫೫
ವ|| ಎಂಬುದುಮನಂತರಂ ಗಂಧರ್ವರಾಜನಂದನೆಯಂ ಮುಂದೆ ನಿಲಿಸಿ ಕರ್ಣಾಂತಾ ಕೃಷ್ಟಕಾರ್ಮುಕನಾಗಿ ಮಕರದ್ವಜನೆಡೆವಿಡದೆ ಮತ್ಸರಿಸಿ ಮನುಜಮಕರದ್ವಜನ ನೋರಂತಿಸುತಿರ ಲಾತನಲರ್ಗಣೆಯ ಗಾಳಿಯೆ ಪೊಯ್ದಂತೆ ಮೆಯ್ ನಡುಗಲೊಡರಿಸಿದುದಾತನ ನನೆಯಂಬಿನ ಮೊನೆಗಣೆಗಳಿವೆಂಬಿನಂ ಮೆಯ್ ನವಿರ್ನೆಸೆದುವಾತನ ಕುಡುವಿಲ್ಲ ಜೇವಡೆಗೆ ಬಿಗುರ್ತಂತೆ ಕಣ್ ಮುಕುಳಿಸಿದುವಾತನುರಿಯಂಬಿನ ಪೊಗೆ ಮೊಗಸಿದಂತಧರಕಿಸಲಯಂ ನಸುಗಂದಿದುದಾತನ ವಿಷಮಶರಶಲಾಕೆಗಳಿಂ ಕೀಲಿತಮಾದಂತವಯವಂಗಳ್ ನಟ್ಟು ನಿಂದುವಂತುಮಲ್ಲದೆಯುಂ
ಎಳಮರನಂ ಕಾೞಚ್ಚಿರ
ದಳುರಲ್ ಬೆವರುಣ್ಮಿ ಪೊಣ್ಮೊವಂತಿರಲಾ ಕೋ
ಮಳತನುವತನಾದಾವಾ
ನಳನಳುರಲ್ ಬೆಮರ್ಗಳುಣ್ಮಿ ಪೊಣ್ಮಿದುವಾಗಲ್       ೫೬
ಹಾಗೂ ತಾನು ಮಾಡುತ್ತಿರುವ ಆಯುಷ್ಕರವಾದ ಯಜ್ಞವು ಮುಗಿಯುವವರೆಗೂ ಇವನನ್ನು ಸೆರೆಯಿಟ್ಟುಕೊಂಡಿರುವಂತೆ ತಿಳಿಸಿ ನನ್ನನ್ನು ಭೂಲೋಕಕ್ಕೆ ಕಳುಹಿಸಿದನು ! ವ|| ಆದ್ದರಿಂದ ಇವನಿಗೆ ಪಶ್ಚಾತ್ತಾಪವುಂಟಾಗುವಂತೆಯೂ, ಒಳ್ಳೆಯ ನಡತೆಯುಂಟಾಗುವಂತೆಯೂ ಆಗಲು ಇಷ್ಟನ್ನೂ ನಾನೇ ಮಾಡಿದ್ದೇನೆ. ಈಗ ಆ ಯಜ್ಞವು ಮುಗಿಯುತ್ತಾ ಬಂದಿದೆ. ಈ ಸಮಯದಲ್ಲಿ ನೀವಿಬ್ಬರೂ ಒಂದೇಸಮನಾದ ಸುಖದುಖಗಳನ್ನು ಅನುಭವಿಸ ತಕ್ಕವರಾದುದರಿಂದ ಈತನ ಜನ್ಮಾಂತರಮಿತ್ರನಾದ ನಿನ್ನ ಹತ್ತಿರಕ್ಕೆ ಕರೆದುಕೊಂಡು ಬಂದಿದ್ದೇನೆ. ನೀವಿಬ್ಬರೂ ಹುಟ್ಟು ಮುಪ್ಪು ಸಾವು ರೋಗಗಳಿಂದ ಕೂಡಿಕೊಂಡಿರುವ ಈಗಿನ ದೇಹಗಳನ್ನು ಬಿಟ್ಟು, ದಿವ್ಯದೇಹಗಳನ್ನು ಪಡೆದು ಆಪ್ತೇಷ್ಟರ ಸಮಾಗಮಸುಖವನ್ನು ಅನುಭವಿಸಿರಿ! ಭೂಲೋಕದ ಜನರ ಸಂಪರ್ಕವನ್ನು ತಪ್ಪಿಸಿಕೊಳ್ಳುವುದಕ್ಕಾಗಿ ನಾನು ಈ ಚಂಡಾಲವೇಷವನ್ನು ಧರಿಸಿದ್ದೆನು.ಇನ್ನು ನಾನು ಹೋಗುತ್ತೇನೆ !” ಎಂದು ಹೇಳಿದಳು.೫೮. ಲಕ್ಷಿ ಯು ಝಣಝಣ ಧ್ವನಿಯನ್ನು ಮಾಡುತ್ತಿರುವ ಡಾಬಿನಿಂದ ಕೂಡಿರುವ ಹಾರ ತೋಳುಬಂದಿ ಮೊದಲಾದ ಆಭರಣಗಳ ಕಾಂತಿಯು ದಿಗಂತವನ್ನು ಬೆಳಗುತ್ತಿರಲು, ಅರಮನೆಯ ರಮಣೀಯವಾದ ಅಂಗಣದಲ್ಲಿರುವ ಜನರಿಗೆ ಆಶ್ಚರ್ಯವನ್ನುಂಟುಮಾಡುತ್ತಾ ಇದೊಂದು ಬಳ್ಳಿ ಮಿಂಚೋ ಎಂಬಂತೆ ಕೂಡಲೆ ಆಕಾಶಪ್ರದೇಶಕ್ಕೆ ಹಾರಿ ಕಣ್ಮರೆಯಾದಳು ! ವ|| ಬಳಿಕ ಶೂದ್ರಕಮಹಾರಾಜನು ಆ ಮಾತು ಕೇಳಿ, ಹಿಂದಿನ ಜನ್ಮದ ನೆನಪನ್ನು ಪಡೆದು ಗಿಳಿಯ ಮುಖವನ್ನು ನೋಡಿ ೫೫. “ವೈಶಂಪಾಯನ ! ನೀನು ಪುಂಡರೀಕ ! ನನ್ನ ಹಿಂದಿನ ಜನ್ಮದ ನೆಂಟ! ಪುಣ್ಯವಶದಿಂದ ನಿನ್ನನ್ನು ಕಂಡೆನು, ಇನ್ನು ಇಬ್ಬರೂ ಒಟ್ಟಿಗೆ ಶಾಪವಿಮೋಚನದ ಫಲವನ್ನು ಪಡೆಯುತ್ತೇವೆ” ವ|| ಎಂದು ಹೇಳುತ್ತಿರುವಂತೆಯೇ ಮನ್ಮಥನು ಕಾದಂಬರಿಯನ್ನು ಮುಂದೆ ನಿಲ್ಲಿಸಿ ಬಿಲ್ಲನ್ನು ಕಿವಿಯವರೆಗೂ ಎಳೆದು ಮನುಷ್ಯರೂಪವನ್ನು ತಾಳಿರುವ ಮನ್ಮಥನಂತಿರುವ ಶೂದ್ರಕಮಮಹಾರಾಜನ ಮೇಲೆ ಹೊಟ್ಟೆಕಿಚ್ಚಿನಿಂದಲೋ ಎಂಬಂತೆ ಒಂದೇ ಸಮನೆ ಬಾಣಗಳನ್ನು ಬಿಡುತ್ತಿದ್ದನು. ಹೂವಿನ ಬಾಣದ ಗಾಳಿಯಿಂದ ಹೊಡೆಯಲ್ಪಟ್ಟಂತೆ ಶರೀರವು ನಡುಗಲಾರಂಭಿಸಿತು. ಅವನ ಹೂವಿನ ಬಾಣದ ತುದಿಗಳೇ ಇವು ಎಂಬಂತೆ ಮೈಗೂದಲು ಮೇಲಕ್ಕೆದ್ದಿತು. ಆತನ ಬಾಗಿದ ಬಿಲ್ಲಿನ ಟಂಕಾರಕ್ಕೆ ಹೆದರಿದಂತೆ ಕಣ್ಣು ಮುಚ್ಚಿಕೊಂಡಿತು. ಆತನ ಉರಿಯುವ ಭಾಣದ ಹೊಗೆಯು ಆವರಿಸಿದಂತೆ ಚಿಗುರಿನಂತಿರುವ ತುಟಿಯು ಸ್ವಲ್ಪ ಮಟ್ಟಿಗೆ ಒಣಗಿತು. ಅವನ ಭಯಂಕರವಾದ ಬಾಣಗಳೆಂಬ ಸರಳುಗಳಿಂದ ಬಿಗಿಯಲ್ಪಟ್ಟಂತೆ ಅಂಗಗಳು ಮಿಸುಕಾಡದೆ ಸ್ತಬ್ಧವಾದುವು ! ಅದಲ್ಲದೆ ೫೬. ಎಳೆಯ ಮರವನ್ನು ಕಾಡುಕಿಚ್ಚು ಆವರಿಸಲು
ವ|| ಅಂತು ಸಂತಾಪಮೊದವೆ ತಾಪಾಪನೋದನಾರ್ಥಂ ಪ್ರವಾಳ ಕಮಲ ಕುವಲಯ ಕಲ್ಹಾರ ಮೃಣಾಳವಲಯ ಮಲಯಜಮೌಕ್ತಿಕಾವಳೀದರ್ಪಣಾದಿ ಶಿಶಿರೋಪಚಾರಂಗಳಂ ಪರಿಜನಂಗಳ್ ಪರಿತಂದು ಮಾಡೆ ತನ್ನೊಳಿಂತೆಂದಂ
ತಳಿರಂ ಕಾಂತೆಯ ಕೆಂದಳಂ ಕಮಲಮಂ ಕಣ್ಗಳ್ ಮೃಣಾಂಳಂಗಳಂ
ನಳಿತೋಳ್ ಕನ್ನಡಿಯಂ ಕುಚಂ ಮಲಯಜಶ್ರೀಯಂ ಸ್ಮಿತಂ ಮೌಕ್ತಿಕಾ
ವಳಿಯಂ ದಂತಮರೀಚಿ ಚಂದ್ರಿಕೆಯನಂಗಜ್ಯೋತಿ ಪೂರ್ಣೇಂದುಮಂ
ಡಳಮಂ ಮುದ್ದುಮೊಗಂ ಗೆಲುತ್ತುಮಿರೆ ಮತ್ತೇನೆಂದಿವಂ ತಾಳ್ದುವೆಂ      ೫೭
ವ|| ಎಂದು ಚಿತ್ರರಥನಂದನೆಯಂ ಹೃದಯದೊಳ್ ತಳೆದು
ಆಕೆಯ ಪೆಸರಾಕೆಯ ಮಾ
ತಾಕೆಯ ಮುದ್ದಾಕೆಯಂದವಾಕೆಯ ತನುಸೋಂ
ಕಾಕೆಯ ತಿಳಿವಾಕೆಯ ಮುಳಿ
ಸಾಕೆಯ ಕೂಟಮೆ ದಲಿರ್ದುದರಸನ ಮನದೊಳ್       ೫೮
ವ|| ಅದಲ್ಲದೆಯುಂ ಗಿಳಿಯ ಮೊಗಮ ನೋಡಿ ನೃಪರೂಪಚಂದ್ರಂ ಚಂದ್ರಾಪೀಡನಾದ ತನ್ನ ಮುನ್ನಿನ ಭವದ ಕೆಳೆಯನಂ ವೈಶಂಪಾಯನನಂ ನೆನೆನೆನೆದು ನಿಜಪ್ರಿಯಸಖ ವಿಯೋಗದವದಹ್ಯಮಾನಮಾನಸನಾಗಿ ಪರಿಜನಂಗಳ್ ಪಸರಿಸಿದ ಸಿರಿಕಂಡದಣ್ಪುಗಳೊಳಂ ಕೇಸಡಿಗಳೊಳಿಕ್ಕುವಿರ್ಪುವೊರೆದ ತಾವರೆಯೆಲೆಗಳೊಳಂ ಕೆಂದಳಂಗಳೊಳ್ ಸಂದಿಸುವ ಕರ್ಪೂರರಜದೊಳ್ ಪೊರೆದ ಹಿಮದ ಬ್ಬುಗಳೊಳಮುರದೊಳಿಕ್ಕಿದಾಲಿಗೋಡುವ ಹಾರಂಗಳೊಳಂ ಕದಂಪಿನೊಳೊತ್ತುವ ರನ್ನದ ಕನ್ನಡಿಗಳೊಳಂ ನೊಸಲೊಳಿಕ್ಕುವ ಚಂದ್ರಾಕಾಂತದ ಪಟ್ಟಂಗಳೊಳಂ ಮುಯ್ಪಿನೊಳಮರ್ಚುವ ಮೃಣಾಳದ ತೋಳ್ವಲಯಂಗಳೊಳಂ ಬಾೞೆಯ ತಿರುಳೆಲೆಯ ಬಿಜ್ಜಣಿಗೆಗಳೊಳಮೆಸೞ ಪಸೆಗಳೊಳಂ ಪಳುಕಿನ ನೆಲವಾಳಿಗೆಗಳೊಳಂ ಧಾರಾಗೃಹಂಗಳೊಳಂ ಜಲಮಂಟಪಂಗಳೊಳಮೆಂತುಮಾ ಸಂತಾಪಮಂ ಸಂತಯಿಸಲಾಱದೆ
ಸ್ವಾಗತ|| ಎನ್ನನಿತ್ತು ಸುಖಮಂ ಸಖಂಗೆ ಮಾ
ೞ್ಪೆಂ ನಿರಾಕುಳಮೆನುತ್ತವಾಗಳಿ
ತ್ತಂ ನೃಪಂ ಪದಪಿನಿಂ ಮಹಾತ್ಮನಾಂ
ಕಿದ ನದೇಯಮೆನೆ ತನ್ನ ಜೀವಮಂ             ೫೯
ಅದರಿಂದ ದ್ರವವು ಹೊರಡುವಂತೆ ಆ ರಾಜನ ಮೃದುವಾದ ಶರೀರವನ್ನು ಮನ್ಮಥನೆಂಬ ಕಾಡುಕಿಚ್ಚು ಆವರಿಸಲು ಬೆವರು ಹೊರಹೊಮ್ಮುತ್ತಿತ್ತು. ವ|| ಹಾಗೆ ಸಂತಾಪವುಂಟಾಗಲು ಅದನ್ನು ಶಮನ ಮಾಡುವುದಕ್ಕಾಗಿ ಪರಿಜನರು ಬೇಗ ಬಂದು ಹವಳ, ಕಮಲ ಕನ್ನೈದಿಲೆ, ಕಲ್ಹಾರ, ತಾವರೆದಂಟಿನ ಬಳೆ, ಶ್ರೀಗಂಧ, ಮುತ್ತಿನ ಸರ, ಕನ್ನಡಿ ಮೊದಲಾದುವುಗಳಿಂದ ಶೈತ್ಯೋಪಚಾರವನ್ನು ಮಾಡಲು ಶೂದ್ರಕನು ತನ್ನಲ್ಲಿ ಹೀಗೆ ಚಿಂತಿಸಿದನು. ೫೭. “ಚಿಗುರನ್ನು ಇನಿಯಳ ಅಂಗೈ ಅಂಗಾಲುಗಳು ಸೋಲಿಸುತ್ತವೆ. ಹಾಗೆಯೇ ಕಮಲವನ್ನು ಕಣ್ಣುಗಳೂ, ತಾವರೆದಂಟುಗಳನ್ನು ಕೋಮಲವಾದ ತೋಳುಗಳೂ, ಕನ್ನಡಿಯನ್ನು ಕುಚಗಳೂ, ಗಂಧದ ಶೋಭೆಯನ್ನು ಮಂದಹಾಸವೂ, ಮುತ್ತಿನ ಸರವನ್ನು ಹಲ್ಲುಗಳ ಕಾಂತಿಯೂ, ಬೆಳದಿಂಗಳನ್ನುಶರೀರದ ಲಾವಣ್ಯವೂ, ಚಂದ್ರಮಂಡಲವನ್ನು ಮುದ್ದುಮೊಗವೂ ಸೋಲಿಸುತ್ತವೆ. ಹೀಗಿರಲು ಏನೆಂದು ಇವುಗಳನ್ನು ಉಪಯೋಗಿಸಿಕೊಳ್ಳಲಿ?” ಟಿ. ಕಾದಂಬರಿಯ ಅಂಗಗಳಿಂದ ಈ ಪದಾರ್ಥಗಳೆಲ್ಲ ಸೋತುಹೋಗಿವೆ. ಹೀಗೆ ನಿಸ್ಸತ್ವ ಪದಾರ್ಥಗಳಿಗೆ ಅವಳ ವಿರಹದಿಂದ ಉಂಟಾದ ನನ್ನ ಸಂತಾಪವನ್ನು ಪರಿಹರಿಸುವ ಸಾಮರ್ಥ್ಯವಿದೆಯೇ? ಎಂದು ತಾತ್ಪರ್ಯ. ವ|| ಹೀಗೆ ಆಲೋಚಿಸುತ್ತಾ ಕಾದಂಬರಿಯನ್ನು ಹೃದಯದಲ್ಲಿ ನಿಲ್ಲಿಸಿದ್ದನು. ೫೮. ಆಕೆಯ ಹೆಸರು, ಆಕೆಯ ಮಾತು, ಆಕೆಯ ಪ್ರೀತಿ, ಆಕೆಯ ಶರೀರ ಸ್ಪರ್ಶ, ಆಕೆಯ ಪ್ರಸನ್ನತೆ, ಆಕೆಯ ಕೋಪ, ಆಕೆಯ ಸಮಾಗಮ –  ಇವುಗಳೆ ಆ ರಾಜನ ಮನಸ್ಸಿನಲ್ಲಿ ಯಾವಾಗಲೂ ಇರುತ್ತಿತ್ತು. ವ|| ಇದಲ್ಲದೆ ಗಿಳಿಯ ಮುಖವನ್ನು ನೋಡಿ ಚಂದ್ರಾವತಾರನಾದ ಶೂದ್ರಕನು ತನ್ನ ಹಿಂದಿನ ಜನ್ಮದ ಸ್ನೇಹಿತನಾದ ವೈಶಂಪಾಯನನನ್ನು ಯಾವಾಗಲೂ ನೆನೆಸಿಕೊಳ್ಳುತ್ತಿದ್ದನು. ಪ್ರಿಯಸ್ನೇಹಿತನ ವಿರಹವೆಂಬ ಕಾಡುಕಿಚ್ಚಿನಿಂದ ಅವನ ಹೃದಯವು ಬೆಂದುಹೋಗುತ್ತಿತ್ತು. ಪರಿಜನರು ಮೈಗೆಲ್ಲಾ ಲೇಪಿಸಿದ ಶ್ರೀಗಂಧದಿಂದಲೂ, ಕೆಂಪಾದ ಕಾಲುಗಳ ಮೇಲೆ ಇಟ್ಟ ತೇವದಿಂದ ಕೂಡಿದ ತಾವರೆಯೆಲೆಗಳಿಂದಲೂ, ಅಂಗೈ ಮೇಲೆ ಇಟ್ಟಿರುವ ಕರ್ಪೂರಧೂಳಿಗಳಿಂದ ಮಿಶ್ರಿತವಾದ ಹಿಮದ ಗಡ್ಡೆಗಳಿಂದಲೂ, ಎದೆಯ ಮೇಲೆ ಇಟ್ಟಿರುವ ಆಲಿಕಲ್ಲಿನಂತೆ ಕೊರೆಯುವ ಹಾರಗಳಿಂದಲೂ, ಕೆನ್ನೆಗೆ ಒತ್ತುವ ರನ್ನಗನ್ನಡಿಗಳಿಂದಲೂ, ಹಣೆಯ ಮೇಲೆ ಇರಿಸುವ ಚಂದ್ರಕಾಂತಮಣಿಯ ಪಟ್ಟಿಗಳಿಂದಲೂ, ಹೆಗಲಿಗೆ ತೊಡಿಸಿರುವ ತಾವರೆದಂಟಿನ ತೋಳುಬಳೆಗಳಿಂದಲೂ, ಬಾಳೆಯ ಸುಳಿಯೆಲೆಯ ಬೀಸಣಿಗೆಯಿಂದಲೂ, ಹೂವಿನ ದಳಗಳ ಆಸನಗಳಿಂದಲೂ, ಸಟಿಕದ ನೆಲಮಾಳಿಗೆಗಳಿಂದಲೂ, ಕಾರಂಜಿಮನೆಗಳಿಂದಲೂ, ಜಲಮಂಟಪಗಳಿಂದಲೂ, ಅವನ ಸಂತಾಪವು ಶಮನವಾಗಲಿಲ್ಲ. ೫೯. “ಸ್ನೇಹಿತನಿಗೆ ನನ್ನನ್ನೇ ಒಪ್ಪಿಸಿ

60-79/

ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ [60 to 79]
ಗಿಳಿಯಿತ್ತ ಮಹಾಶ್ವೇತಾ
ವಳೋಕನೋತ್ಕಂಠೆಯಿಂದೆ ಜೀವಂ ಬಿಟ್ಟ
ತ್ತೆಳಸುತಿರಲಮೃತಕರಮಂ
ಡಳಮಧ್ಯದ ಪುಂಡರೀಕದೇಹಮದಾಗಳ್      ೬೦
ಉದಯಂ ರಾಜೇಂದ್ರಚಂದ್ರಾತ್ಮಕನೆನಿಸಿದ ಚಂದ್ರಂಗೆ ಸಾರ್ತಂದುದಿನ್ನ
ಭ್ಯುದಯಂ ಲೋಕತ್ರಯಕ್ಕೆಂಬುದನಱಪುವೆನಾಂ ರಾಗದಿಂದೀಗಳೇಂಬಂ
ದದೆ ರಕ್ತಾಶೋಕಚೂತದ್ರುಮಸಮುದಿತ ಬಾಲಪ್ರವಾಳಧ್ವಜಂ ಬಂ
ದುದು ಚಂಚಚ್ಚಂಚರೀಪ್ರಕರ ಶುಕಕುಲಾಲಾಪಕಾಂತಂ ವಸಂತಂ          ೬೧
ಎಳಮಾವಿನ ಚೆಲ್ವಿಂ ಪೊಂ
ಬಳೆಗಂಪಿಂ ತೆಂಕಣೆಲರಿನೆಳನೀರ್ಗಳಿನಿಂ
ದೊಳದಿಂ ತಣಿಯಿಪುದು ಜನಂ
ಗಳ ಪಂಚೇದ್ರಿಯಮನಂದು ಬಂದ ವಸಂತಂ            ೬೨
ತಳಿರಿಂ ತಳ್ತಿತ್ತಶೋಕದ್ರುಮವೆಳಗೊನರಿಂದೊಂದಿತಿಮ್ಮಾವು ಬಲ್ಪೊಂ
ಬಳೆಯಿಂ ಬಳ್ಕಿತ್ತು ಕೌಂಗಚ್ಚಲರ ತುಱುಗಲಂ ಪೇಱಕೊಂಡಿರ್ದುದೆತ್ತಂತಿಳಕಂ
ಪೂಗೊಂಚಲಿಂದೊಂದಿದುದು ಕುರವಕಂ ಕಂಜಕಿಂಜಲ್ಕದಿಂ ಕ
ಣ್ಗೊಳಿಸಿತ್ತಬ್ಚಾಕರಂ ತಂಪಲೆವ ಮಲಯಮಂದಾನಿಲಾಂದೋಳದಿಂದಂ      ೬೩
ಬನವಂ ಕೆಂದಳಿರಿಂದೆ ಬಾಸಣಿಸುತಂ ದಿಗ್ರಾಜಿಯಂ ಬಂದ ಮಾ
ವಿನ ಕಂಪಿಂದಮೆ ಪೂಸುತಂ ಬಿರಯಿಯಂ ಮತ್ತಾಳಿನೀ ಕೋಕಿಲ
ಧ್ವನಿಯಿಂದಂಜಿಸುತಂ ಸಮಸ್ತ ಜನಮಂ ಪುಷ್ಪಾಸವಾಸಾರ ದು
ರ್ದಿನದಿಂ ಸೊರ್ಕಿಸುತಂ ಪೊದೞ್ದುದು ಜಗತ್ಕಾಂತಂ ವಸಂತಾಗಮಂ    ೬೪
ಬಿರಯಿಗಳಂ ಬೆರ್ಚಿಸಲಿದೆ
ಪರಮಾಸ್ತ್ರಂ ಮನುಮತಂಗೆನಿಪ್ಪ ವಸಂತಂ
ಬರಲೊಡನೊರ್ಮೆಯೆ ಗಂಧ
ರ್ವರಾಜಸುತೆ ಮನದೊಳಾಗಳಾಕುಲೆಯಾದಳ್      ೬೫
ನಿರಾತಂಕವಾದ ಸುಖವನ್ನುಂಟುಮಾಡುತ್ತೇನೆ !” ಎಂದು ಪ್ರೀತಿಯಿಂದ ನಿಶ್ಚ್ಚಯಿಸಿ ರಾಜನು ತನ್ನ ಜೀವವನ್ನು ಒಪ್ಪಿಸಿಬಿಟ್ಟನು. ಮಹಾತ್ಮರು ಕೊಡದಿರುವುದು ಯಾವುದಿದೆ? (ಶೂದ್ರಕರಾಜನು ಪ್ರಾಣವನ್ನು ಬಿಟ್ಟನು.) ೬೦. ಈಕಡೆ ಗಿಳಿಯು ಮಹಾಶ್ವೇತೆಯನ್ನು ನೋಡಬೇಕೆಂಬ ಹೆಬ್ಬಯಕೆಯಿಂದ ಚಂದ್ರಮಂಡಲದ ಮಧ್ಯದಲ್ಲಿರುವ ಪುಂಡರೀಕದೇಹವನ್ನು ಬಯಸುತ್ತಿರುವಂತೆಯೇ ತನ್ನ ಜೀವವನ್ನು ಬಿಟ್ಟಿತು. ೬೧. “ಚಂದ್ರಾಪೀಡಮಹಾರಾಜನ ಸ್ವರೂಪನಾದ ಚಂದ್ರನಿಗೆ ಇನ್ನು ಏಳಿಗೆಯ ಕಾಲವು ಸನ್ನಿಹಿತವಾಗಿಬಿಟ್ಟಿತು. ಆದ್ದರಿಂದ ಇನ್ನು ಮೂರು ಲೋಕಗಳಿಗೂ ಏಳಿಗೆಯುಂಟಾಗುತ್ತದೆ ಎಂಬ ಈ ವಿಚಾರವನ್ನು ನಾನು ಪ್ರೀತಿಯಿಂದ ಮೂರು ಲೋಕಗಳಿಗೂ ತಿಳಿಸುತ್ತೇನೆ” ಎಂಬ ಇಚ್ಛೆಯಿಂದಲೋ ಎಂಬಂತೆ ವಸಂತಕನು ಕೆಂಪು ಅಶೋಕ ಮತ್ತು ಮಾವಿನ ಮರಗಳ ಆಗತಾನೆ ಬಿಡುತ್ತಿರುವ ಎಳೆಚಿಗುರೆಂಬ ಬಾವುಟವನ್ನು ಮೆರೆಸುತ್ತಾ ಹಾರಾಡುತ್ತಿರುವ ದುಂಬಿಗಳ ಗುಂಪು ಮತ್ತು ಗಿಳಿಗಳ ಸಮೂಹದ ಧ್ವನಿಯಿಂದ ಮನೋಹರನಾಗಿ ಬಂದನು. ೬೨. ಬಂದ ವಸಂತನು ಎಳಮಾವಿನ ಸೌಂದರ್ಯದಿಂದಲೂ ಹೊಂಬಾಳೆಯ ಸುವಾಸನೆಯಿಂದಲೂ ಪಂಚೇಂದ್ರಿಯಗಳನ್ನು ತೃಪ್ತಿಪಡಿಸಿದನು. ೬೩. ತಂಪಾಗಿ ಮಲಯಪರ್ವತದ ಕಡೆಯಿಂದ ಬೀಸುವ ಮಂದಮಾರುತದ ತೂಗುವಿಕೆಯಿಂದ ಅಶೋಕವೃಕ್ಷಗಳು ಚಿಗುರಿನಿಂದ ಕೂಡಿಕೊಂಡಿದ್ದುವು. ಸಿಹಿಮಾವಿನ ಮರಗಳು ಎಳೆಯ ಚಿಗುರುಗಳಿಂದ ಕೂಡಿಕೊಂಡಿದ್ದುವು. ಅಡಕೆಮರಗಳು ಬಹಳವಾಗಿ ಬಿಟ್ಟಿರುವ ಹೊಂಬಾಳೆಗಳಿಂದ ಬಗ್ಗಿಹೋಗಿದ್ದುವು, ತಿಲಕದ ಮರಗಳು ಬೆಳ್ಳಗಿರುವ ಹೂವುಗಳ ಸಮೂಹದಿಂದ ಎಲ್ಲೆಲ್ಲೂ ತುಂಬಿದ್ದುವು. ದೊಡ್ಡ ಗೋರಂಟೆಮರಗಳು ಹೂವಿನ ಗೊಂಚಲುಗಳಿಂದ ಕೂಡಿದ್ದುವು. ತಾವರೆಗೊಳಗಳು ತಾವರೆಯ ಕೇಸರಗಳಿಂದ ಶೋಭಿಸುತ್ತಿದ್ದುವು. ೬೪. ಕಾಡುಗಳನ್ನೆಲ್ಲ ಕೆಂಪಾದ ಚಿಗುರುಗಳಿಂದ ಮುಚ್ಚುತ್ತಲೂ, ದಿಕ್ಕುಗಳ ಸಮೂಹವನ್ನು ಮಾವಿನ ಮರಗಳ ಸುವಾಸನೆಯಿಂದ ಬಳಿಯುತ್ತಲೂ (ತುಂಬುತ್ತಲೂ), ವಿರಹಿಗಳನ್ನು ಮದವೇರಿದ ಹೆಣ್ಣುದುಂಬಿ ಮತ್ತು ಕೋಕಿಲೆಗಳ ಧ್ವನಿಯಿಂದ ಹೆದರಿಸುತ್ತಲೂ, ಜನರೆಲ್ಲರನ್ನೂ ಹೂವಿನ ರಸದ ಮಳೆಯನ್ನು ಕರೆಯುತ್ತಿರುವ ಮಳೆದಿನದಿಂದ ಕೊಬ್ಬಿಸುತ್ತಲೂ ಜಗನ್ಮನೋಹರವಾದ ವಸಂತಋತು ವ್ಯಾಪಿಸಿತು. ೬೫. ‘ವಿರಹಿಗಳನ್ನು ಹೆದರಿಸಲು ಮನ್ಮಥನಿಗಿರುವ ಅಮೋಘವಾದ ಮಂತ್ರಾಸ್ತ್ರವೇ ಇದು’ ಎಂಬಂತಿರುವ ವಸಂತ
ವ|| ಅನ್ನೆಗಂ ಕಾಮದೇವನುಕ್ಕೆವದಲ್ಲಿ ಮುನ್ನಮೆ ಕಟ್ಟಿದ ಮಾಂದಳಿರ ತೋರಣಂಗಳೊಳಮೆತ್ತಿದ ಶೋಕಪಲ್ಲವಪತಾಕೆಯೊಳಂ ನೇಱಲ ರಕ್ತ ಚಾಮರಂಗಳೊಳಂ ಬಿಗಿದ ನಾರಂಗದ ಮೇಲ್ಕಟ್ಟಿನೊಳಂ ಮಾಂಗಾಯ ಫಲಾವಲಿಗಳೊಳಂ ತೊಡರ್ಚಿದ ಪುನ್ನಾಗದ ಸೂಸಕಂಗಳೊಳಂ ನಾಗದ ಝಳುಂಬಕಂಗಳೊಳಂ ಸಂಪಗೆಯಲರ ಕಿಂಕಿಣಿಗಳೊಳಂ ಕೆಂದಾವರೆಯ ಗಂಟೆಗಳೊಳಂ ದವನದ ಕೇರ್ಗಟ್ಟಿನೊಳಂ ಜವೆಯ ಜಾಗರದೊಳಮಲರ್ವಂಡಿನ ಜಗಲಿಯೊಳಂ ಸಹಕಾರದ ಸಾರಣೆಯೊಳಂ ಅಲ್ಲಲ್ಲಿಗಲರ್ದ ಪೂವಲಿಗಳೊಳಂ ಶತಪತ್ರದ ಸಿತಾತಪತ್ರದೊಳಂ ಪೊಂಬಾೞೆಯ ಚಾರುರಂಗಳೊಳಮೆಸೆವ ಮಂಟಪಂಗಳ ನಡುವಣ ಪದ್ಮರಾಗದ ಪಟ್ಟವಣೆಯೊಳ್ ನಿಲಿಸಿದ ಕಾಮದೇವನನತಿಪ್ರೀತಿಯಿಂದರ್ಚಿಸಿ
ನಿನ್ನನೆ ಪೂಜಿಸಿ ಪಡೆದರ್
ಕನ್ನೆಯರಭಿಮತನಾದವಾರಾಸಲಾ
ನಿನ್ನೆವರಂ ರತಿಪತಿ ನೀ
ನೆನ್ನ ಮನೋರಥಮನೇಕೆ ಪೇೞು ತಡೆಯಿಸಿದೈ         ೬೬
ವ|| ಎಂದು ವಿಷಮಾಸ್ತ್ರಂಗೆ ವಿಷಾದದೊಳೆ ಪೊಡಮಟ್ಟು
ಸುರಭಿಜಲಂಗಳಿಂದಮಭಿಷಿಕ್ತನನಾ ನೃಪರೂಪಚಂದ್ರನಂ
ತರದೊಳೆ ಮಾಡಿ ಕೇಸಡಿಗಳಂ ಹರಿಚಂದನದಿಂದಮೂಡಿ ಕೇ
ಸರದ ತುಱುಂಬನಿಕ್ಕಿ ಸಿರಿಕಂಡಮನೊಯ್ಯನೆ ಪೂಸಿ ಕಂಪಿನೊಳ್ ಪೊ
ರೆದ ವಸಂತದೊಳ್ಮುಗುಳ ತಣ್ತೊಡವಂ ತುಡಿಸಲ್ಕೊಡರ್ಚಿದಳ್             ೬೭
ವ|| ಅದೆಂತೆನೆ ಸುರಗಿಯಲರ ಮುಗುಳ ಮುತ್ತಿನ ಮಾಲೆಯಿಂ ಸುರಹೊನ್ನೆಯ ರನ್ನವಟ್ಟಿಗೆಯಿಂ ರಕ್ತಾಶೋಕರಚಿತ ರತ್ನಕಟಕದಿಂ ಕಪ್ಪುರದ ಪೂವಸರಿಗೆಯಿಂ ಕುಂಕುಮದ ಕುಟ್ಮಲದ ಪದಕದಿಂ ಸಿಂಧುವಾರತಾರಹಾರದಿಂ ಕುರವಕದ ಕೇಯೂರದಿಂ ಪಾರಿಜಾತದ ಕರ್ಣಪೂರದಿಂ ತಿಲಕದ ತಿಲಕದಿನಲಕಂರಿಸಿ
ಅಳಿಪಿನೊದವಿಂ ನೀಡುಂ ಪೀರ್ವಂದದಿಂ ನಡೆನೋಡಿ ಸಂ
ಗಳಿಸೆ ನಿಡುಸುಯ್ ರೋಮಾಂಚಂ ಪೊಣ್ಮೆ ಘರ್ಮಜಲಂ ಪೊದ
ೞಳಿಯೆ ನಡುಗುತ್ತಕ್ಕಂ ಕಂಡಪ್ಪಳೆಂದು ಮೃಗಾಕ್ಷಿ ಪೆ
ಪ್ಪಳಿಸಿ ದೆಸೆಯಂ ನೋಡುತ್ತಂ ಪೊರ್ದಿದಳ್ ನೃಪಚಂದ್ರನಂ     ೬೮
ಸಮಯವು ಬರಲಾಗಿ ಗಂಧರ್ವರಾಜಕುಮಾರಿಯಾದ ಕಾದಂಬರಿಯು ಮನಸ್ಸಿನಲ್ಲಿ ಬಹಳ ತಳಮಳಗೊಂಡಳು. ವ|| ಅಷ್ಟರಲ್ಲಿ ಕಾಮದೇವನ ಹಬ್ಬ ಬಂದಿತು. ಆಗ ಮೊದಲೇ ಕಟ್ಟಿದ ಮಾವಿನ ಚಿಗುರಿನ ಧ್ವಜಗಳಿಂದಲೂ ಮತ್ತು ಕಟ್ಟಿರುವ ಮಾವಿನ ಫಲಗಳಿಂದಲೂ, ತೊಡಿಸಿರುವ ಸುರಗಿಹೂವಿನ ಕುಚ್ಚುಗಳಿಂದಲೂ, ನಾಗಕೇಸರದ ತೆರೆಗಳಿಂದಲೂ, ಸಂಪಿಗೆಹೂವಿನ ಕಿರುಗೆಜ್ಜೆಗಳಿಂದಲೂ, ಕೆಂದಾವರೆಯ ಗಂಟೆಗಳಿಂದಲೂ, ದವನದ ತಡಿಕೆಗಳಿಂದಲೂ, ಜವೆಯ ಅಂಕುರಾರ್ಪಣದ ಪೈರಿನಿಂದಲೂ, ಹೂವಿನ ಪುಡಿಗಳಿಂದ ಮಾಡಿದ ಜಗಲಿಗಳಿಂದಲೂ, ಸಿಹಿಮಾವಿನ ಹೂವಿನ ರಸದಿಂದ ಮಾಡಿದ ಸಾರಣೆಗಳಿಂದಲೂ, ಅಲ್ಲಲ್ಲಿ ಅರಳಿರುವ ಹೂವಿನ, ತಳಿಯುವಿಕೆಯಿಂದಲೂ, ಬಿಳಿಕಮಲದಿಂದ ನಿರ್ಮಿತವಾದ ಬಿಳಿಕೊಡೆಗಳಿಂದಲೂ, ಹೊಂಬಾಳೆಯ ಚಾಮರಗಳಿಂದಲೂ ಶೋಭಿಸುವ ಮಂಟಪಗಳ ಮಧ್ಯದ ಪೀಠದಲ್ಲಿ ಪ್ರತಿಷ್ಠೆ ಮಾಡಿರುವ ಕಾಮದೇವನ ಮೂರ್ತಿಯನ್ನು ಭಕ್ತಿಯಿಂದ ಪೂಜಿಸಿದಳು. ೬೬. “ಭಗವಂತ, ಕಾಮದೇವ. ಅನೇಕ ಕನ್ನಿಕೆಯರು ನಿನ್ನನ್ನು ಪೂಜಿಸಿ ತಮ್ಮ ಇಷ್ಟಾರ್ಥವನ್ನು ಬಹಳಮಟ್ಟಿಗೆ ಪಡೆದುಕೊಂಡಿದ್ದಾರೆ. ನಾನು ಇಷ್ಟುದಿನ ಪೂಜೆಮಾಡಿದರೂ ನೀನು ನನ್ನ ಮನೋರಥವನ್ನು ನೆರವೇರಿಸದೆ ಏಕೆ ತಡಮಾಡುತ್ತಿರುವೆ?” ವ|| ಎಂದು ವಿಷಾದದಿಂದ ಕಾದಂಬರಿ ಮನ್ಮಥನಿಗೆ ನಮಸ್ಕರಿಸಿದಳು. ೬೭. ಬಳಿಕ ಚಂದ್ರಾಪೀಡನ ಶರೀರವನ್ನು ಸುವಾಸನೆಯಾದ ನೀರಿನಿಂದ ಸ್ನಾನ ಮಾಡಿಸಿದಳು. ಕೆಂಪಾದ ಅವನ ಕಾಲುಗಳಿಗೆ ಶ್ರೀಗಂಧವನ್ನು ಲೇಪಿಸಿದಳು. ಕೂದಲಿನ ಗಂಟಿಗೆ ಬಕುಳ ಕುಸುಮದ ದಂಡೆಯನ್ನು ಮುಡಿಸಿದಳು. ಮೈಗೆ ಶ್ರೀಗಂಧವನ್ನು ಬಳಿದಳು. ಅಲ್ಲದೆ ವಸಂತಕಾಲದಲ್ಲಿ ಬಿಡುವ ಸುವಾಸನೆಯನ್ನು ಬೀರುವ ಮೊಗ್ಗುಗಳ ತಂಪಾದ ಒಡವೆಗಳನ್ನು ತೊಡಿಸಲು ಆರಂಭಿಸಿದಳು. ವ|| ಅದು ಹೇಗೆಂದರೆ, ಸುರಗಿಹೂವಿನ ಮೊಗ್ಗುಗಳಿಂದ ಮಾಡಿದ ಮುತ್ತಿನ ಸರದಿಂದಲೂ, ಸುರಹೊನ್ನೆಯ ಹೂವಿನಿಂದ ಮಾಡಿದ ರತ್ನದ ಪಟ್ಟಿಕೆಯಿಂದಲೂ, ಕೆಂಪು ಅಶೋಕಕುಸುಮಗಳಿಂದ ಮಾಡಿದ ರನ್ನಗಡಗಗಳಿಂದಲೂ, ಕರ್ಪೂರವೃಕ್ಷದ ಹೂವಿನಿಂದ ಮಾಡಿದ ಕಂಠಾಭರಣದಿಂದಲೂ, ಕುಂಕುಮವೃಕ್ಷದ ಮೊಗ್ಗಿನ ಪದಕದಿಂದಲೂ, ಲಕ್ಕಿಹೂವಿನಿಂದ ಮಾಡಿದ ದೊಡ್ಡ ಮುತ್ತಿನಸರದಿಂದಲೂ, ದೊಡ್ಡ ಕೆಂಪು ಗೋರಂಟಿಹೂವಿನ ತೋಳುಬಂದಿಯಿಂದಲೂ, ಪಾರಿಜಾತಕುಸುಮದಿಂದ ಮಾಡಿದ ಕರ್ಣಾಭರಣದಿಂದಲೂ, ತಿಲಕಪುಷ್ಪದ ಪರಾಗದ ತಿಲಕದಿಂದಲೂ ಅಲಂಕಾರಮಾಡಿದಳು. ೬೮. ಅನುರಾಗವುಂಟಾದುದದರಿಂದ
ವ|| ಅದಲ್ಲದೆಯುಂ
ಉೞಯಲೆನಸುಂ ಲಜ್ಜಾಭಾರಂ ಸಮಂಚಿತ ಸಾಧ್ವಸಂ
ಕೞಯಲೆಡೆವೆತ್ತಾಗಳ್ ಸಾರಾರುಮಿಲ್ಲದಿರಲ್ಕೆ ಕಂ
ಡೆಳಸಿ ನಿಲಿಸಲ್ ತನ್ನಂ ತಾನಾಱದೊಯ್ಯನೆ ಕಣ್ಮಲರ್
ಮಲರೆ ನೃಪನಂ ಭೋಂಕಲ್ ಮೇಲ್ವಾಯ್ದು ತಳ್ತಿರದಪ್ಪಿದಳ್     ೬೯
ವ|| ಆಗಳ್ ತದಾಲಿಂಗನಾಮೃತವರ್ಷದಿಂ ಜೀವಂ ಬಂದು
ಪ್ರಸರಚ್ಚಂದ್ರಪ್ರಭಾಲಿಂಗಿಂತ ಕುಮುದಮಯಂ ತಾನಿದೆಂಬಂತಿರುತ್ಸಾ
ಹಿಸೆ ಮೆಲ್ಸುಯ್ಗುತ್ತಿನಿಂದೊಂದಿದ ಹೃದಯಮುಷಸ್ಸಂಗಪದ್ಮಂಬೊಲುನ್ಮೀ
ಳಿಸೆ ಕಂಗಳ್ ಕೂಡೆ ಚೈತನ್ಯದೊಳಳವಡೆ ಸರ್ವಾಂಗಮೆಚ್ಚೆತ್ತನಾಗಳ್
ಪಸೆಯೊಳ್ ಮುನ್ನಿದ್ರೆಗೆಯ್ದೆಚ್ಚಱುವರಸನವೋಲಂದು ರಾಜೇಂದ್ರಚಂದ್ರಂ            ೭೦
ವ|| ಅಂತು ಮೆಯ್ ಮುರಿದೆಚ್ಚೆತ್ತು ತನ್ನಂ ತಳ್ತಪ್ಪಿರ್ದ ಗಂಧರ್ವರಾಜನಂದನೆಯಂ ಕಂಡು
ಪಡೆದೆಂ ಮತ್ಪುಣ್ಯದಿಂದೀ ಪದಮನಿನಿತುಕಾಲಕ್ಕೆನುತ್ತುಂ ನರೇಂದ್ರಂ
ನಿಡುದೋಳಿಂದಪ್ಪಿ ಪ್ಪ್ವೆ ಭೋಂಕಲ್ ಭಯದೆ ನಡುಗುತಂ ಕಣ್ಗಳಂ ಮುಚ್ಚಿ ತಳ್ತಿ
ರ್ದೊಡಲಂ ಪೊಕ್ಕಪ್ಪಳೆಂಬಂದದೆ ಬೆಡಗಿನೊಳಪ್ಪುತ್ತಮಾಗಳ್ ಬಿಡಲ್ಕಂ
ಪಿಡಿಯಲ್ಕಂ ತಾನದೇನೆಂದಱಯದಬಲೆ ನಾನಾರಸಾಕ್ರಾಂತೆಯಾದಳ್     ೭೧
ವ|| ಅಂತಿರ್ದಳಂ ಮನುಜೇಂದ್ರಚಂದ್ರಂ ನೋಡಿ
ಭಯಮಂ ಮಾಣ್ ಜೀವಂ ನಿ
ನ್ನಯ ಪರಿರಂಭಣದೆ ಬಂದುದಲ್ತೆ ಸುಧಾಸೂ
ತಿಯ ಕಾಂತಿಯೊಳೊಗೆದಚ್ಚರ
ಸಿಯರನ್ವಯದಲ್ಲಿ ದೇವಿ ಜನಿಯಿಸಿದವಳಯ್             ೭೨
ಕುಡಿದುಬಿಡುವಳೋ ಎಂಬಂತೆ ಬಹಳ ಹೊತ್ತಿನವರೆಗೆ ಚಂದ್ರಾಪೀಡನ ದೇಹವನ್ನು ಚೆನ್ನಾಗಿ ನೋಡಿದಳು. ನಿಟ್ಟುಸಿರು ಪ್ರಾರಂಭವಾಯಿತು. ರೋಮಾಂಚನವು ಹೊರಹೊಮ್ಮಿತು. ಬೆವರು ಹೊರಟು ಇಳಿಯುತ್ತಿತ್ತು. ಆಘ ಕಾದಂಬರಿಯು ನಡುಗುತ್ತಾ ಮಹಾಶ್ವೇತೆಯು ಕಂಡುಬಿಟ್ಟಾಳೆಂಬ ಗಾಬರಿಯಿಂದ ಎಲ್ಲಾ ಕಡೆಗೂ ದೃಷ್ಟಿಯನ್ನು ಹರಿಸುತ್ತಾ ಚಂದ್ರಾಪೀಡನ ಬಳಿಗೆ ಬಂದಳು.ವ|| ಅದಲ್ಲದೆ ೬೯. ಮಿಗಿಲಾದ ನಾಚಿಕೆಯು ಬಹಳ ಮಟ್ಟಿಗೆ ಬಿಟ್ಟುಹೋಯಿತು. ಇದ್ದ ಭಯವು ಹೋಯಿತು. ಹತ್ತಿರದಲ್ಲಿ ಯಾರೂ ಇರಲಿಲ್ಲ. ಆಗ ಅವಕಾಶ ಸಿಕ್ಕಿತು. ನೋಡಿದಳು. ಆಸೆಯುಂಟಾಯಿತು. ತನ್ನನ್ನು ತಾನು ಹತೋಟಿಗೊಳಿಸದೆ ಹೋದಳು. ಮೆಲ್ಲನೆ ಕಣ್ಣು ಅರಳಿತು. ಚಂದ್ರಾಪೀಡನನ್ನು ಆಕ್ರಮಿಸಿ ಬಿಗಿಯಾಗಿ ತಬ್ಬಿಕೊಂಡಳು ! ವ|| ಆಗ ಅವಳ ಆಲಿಂಗನವೆಂಬ ಅಮೃತದ ಮಳೆಯಿಂದ ಚಂದ್ರಾಪೀಡನಿಗೆ ಜೀವ ಬಂದಿತು. ೭೦. ಮೃದುವಾಗಿ ಉಸಿರಾಡಲಾರಂಭಿಸಿದ ಅವನ ಹೃದಯವು ವಿಕಾಸವನ್ನು ಹೊಂದಿತು! ಆಗ ಅದು ಹರಡುತ್ತಿರುವ ಬೆಳದಿಂಗಳಿನ ಸಂಪರ್ಕವನ್ನು ಹೊಂದಿದ ಕನ್ನೈದಿಲೆಯಂತೆ ಶೋಭಿಸಿತು. ಬೆಳಗಿನ ಜಾವವು ಒದಗಲು ತಾವರೆಯು ಅರಳುವಂತೆ ಅವನ ಕಣ್ಣುಗಳು ಅರಳಿದುವು. ಸರ್ವಾಂಗಗಳೂ ಚೈತನ್ಯದಿಂದ ಕೂಡಿಕೊಂಡುವು. ಆ ರಾಜೇಂದ್ರಚಂದ್ರನು (ಚಂದ್ರಾಪೀಡನು) ಹಾಸಿಗೆಯಲ್ಲಿ ಮಲಗಿದ್ದು ಎಚ್ಚರಗೊಂಡ ರಾಜನಂತೆ ಎಚ್ಚೆತ್ತನು. ವ|| ಹಾಗೆ ಮೈಮುರಿದು ಎಚ್ಚೆತ್ತು ತನ್ನನ್ನು ಗಟ್ಟಿಯಾಗಿ ತಬ್ಬಿಕೊಂಡಿದ್ದ ಕಾದಂಬರಿಯನ್ನು ನೋಡಿ, ೭೧. “ಇಷ್ಟು ಕಾಲ ಕಾಲಕಳೆದ ಮೇಲೆ ನನ್ನ ಪುಣ್ಯದಿಂದ ಈ ಅವಕಾಶ ಸಿಕ್ಕಿತು” ಎಂದು ಹೇಳುತ್ತಾ ಕೂಡಲೆ ತನ್ನ ನೀಳವಾದ ತೋಳುಗಳಿಂದ ಅವಳನ್ನು ತಬ್ಬಿಕೊಂಡನು. ಅವಳು ಭಯದಿಂದ ನಡುಗುತ್ತಾ ಕಣ್ಮುಗಳನ್ನು ಮುಚ್ಚಿ ತಬ್ಬಿಕೊಂಡಿದ್ದ ಚಂದ್ರಾಪೀಡನ ದೇಹವನ್ನೇ ಪ್ರವೇಶಿಸುತ್ತಿರುವವಳಂತೆ ಬೆಡಗಿನಿಂದ ಶೋಭಿಸುತ್ತಾ, ಅವನ ಶರೀರವನ್ನು ತಬ್ಬಿಕೊಂಡಿರುವುದಕ್ಕೂ ಬಿಡಿಸಿಕೊಳ್ಳುವುದಕ್ಕೂ ಏನೂ ತೋಚದೆ ಬಗೆಬಗೆಯ ಮನೋಭಾವಗಳನ್ನು ತಾಳಿದಳು. ಟಿ|| ಹರ್ಷ ಭಯ ಲಜ್ಜೆ ಜಡತೆ ಶಂಕೆ ವಿತರ್ಕ ಮೊದಲಾದ ಚಿತ್ತವೃತ್ತಿಗಳಿಂದ (ಭಾವ) ಅವಳ ಮನಸ್ಸು ಆವರಿಸಲ್ಪಟ್ಟಿದ್ದಿತು ಎಂದು ತಾತ್ಪರ್ಯ. ವ|| ಹಾಗೆ ಇದ್ದ ಕಾದಂಬರಿಯನ್ನು ಚಂದ್ರಾಪೀಡನು ನೋಡಿ ೭೨. “ದೇವಿ. ಕಾದಂಬರಿ, ಭಯವನ್ನು ಬಿಡು. ನಿನ್ನ ಆಲಿಂಗನದಿಂದ ನನಗೆ ಜೀವ ಬಂದಿತು. ನೀನು
ವ|| ಅದಲ್ಲದೆಯುಂ
ಇದು ಬೇಂದೆನ್ನ ತೇಜೋಮಯಮೆನೆ ಮೊದಲೊಳ್ ನಿತ್ಯಮೀ ದೇಹಮಂತ
ಲ್ಲದೆಯುಂ ಕಾದಂಬರೀದೇವಿಯ ಕರತಲಸಂಸ್ಪರ್ಶದಿಂ ತಾಳ್ದಿಕೊಂಡಿ
ರ್ಪುದೆನಲ್ಕೇವೇೞ್ವುದೀ ದೇಹದೊಳೆ ನೆರೆಗುವೆಂದಾದಲಂಪಿಂ ನಭೋಮ
ಧ್ಯದೊಳಿರ್ದಾನಂದೆ ಪೇೞ್ದೆನ್ನಯ ನುಡಿಯನದಂ ಭಾವಿಸಂಭೋಜನೇತ್ರೇ           ೭೩
ವ|| ಇನ್ನೆವರಂ ನಿನ್ನ ಕರತಲಸ್ಪರ್ಶದಿನಾಪ್ಯಾಯಿತ ಶರೀರನಾಗಿಯುಂ ಶಾಪದೋಷದಿಂ ಪ್ರತ್ಯುಜ್ಜೀವಿತ ನಾಗದಾನೀಗಳ್ ಮಾಹಾಶ್ವೇತೆಯ ಪ್ರಿಯತಮನಪ್ಪ ಮದೀಯ ವಯಸ್ಯಂಬೆರಸು ವಿಗತದೋಷನಾಗಿ ನಿನ್ನ ದೂಸಳಿಲ್ಲಿ ನಿಲಿಸಿದ ಮದೀಯ ದೇಹಕ್ಕವರಿಸಿದೆನೆಂದು ಚಂದ್ರಮನನುಭೂತಪೂರ್ವಮಪ್ಪ ಗಂಭೀರಪೂರ್ವವಚನದಿಂ ನುಡಿದು ಗಂಧರ್ವ ರಾಜನಂದನೆಯನಾನಂದಿಸುತ್ತಮಿರ್ಪುದುಂ
ಕುಳಿರುತ್ತಿರ್ಪಮೃತಾಂಶುಮಂಡಲದೊಳಿರ್ದಾದಂ ಸುಧಾಮೋದಮಂ
ತಳೆದಂಗಂ ಬೆಳರ್ಗೆಂ ರ್ಗಂ ಪನಾಳ್ದಿರೆ ಮಹಾಶ್ರೇತಾಂಗಮೌಕ್ತಿಕಾ
ವಳಿ ವಕ್ಷಸ್ಥಲದೊಳ್ ತೆಱಂಬೊಳೆಯಲಾಗಳ್ ಪುಂಡರೀಕಂ ಕಪಿಂ
ಜಳಕಂ ಕೈಗುಡಲಿಷ್ಟಮಿತ್ರನೆ ಬರುತ್ತಿರ್ದಂ ಮರುನ್ಮಾರ್ಗದಿಂ       ೭೪
ಮನದೊಂದಾಹ್ಲಾದದಿಂದಂ ಗಗನತಳದಿನೆೞ್ತಂದು ರಾಜೇಂದ್ರಚಂದ್ರಾಂ
ಕನ ಪಾದಾಂಬೋಜಯುಗ್ಮಕ್ಕೆಱಗೆ ತೆಗೆದು ತೞ್ಕೈಸುತಂ ಪುಂಡರೀಕಾ
ಖ್ಯನಿಜಪ್ರಾಗ್ಜನ್ಮಸಂಬಂಧದಿನೊಗೆದ ಸುಹೃತ್ಸೆ ಹದಿಂ ಮತ್ತೆಯುಂ ಪಿಂ
ತನೆ ಬಂದೈ ನೀನೆನುತ್ತೞ್ಕಳೆ ಕೆಳೆಯನೊಳ್ ಮಾತೆನಾಡುತ್ತಮಿರ್ದಂ    ೭೫
ವ|| ಅನ್ನೆಗಂ ಕೇಯೂರಕಂ ಚಿತ್ರರಥಹಂಸರ್ಗೆ ತನ್ಮಹೋತ್ಸವಮಂ ಪೇೞಲ್ಕೆ ಪೋದನಿತ್ತ ಮೃತ್ಯುಂಜಯಜಪವ್ಯಗ್ರನಾಗಿ ವಿಲಾಸವತೀಮಹಾದೇವಿವೆರಸಿರ್ದ ತಾರಾಪೀಡನಲ್ಲಿಗೆ ಮದಲೇಖೆ ಪರಿತಂದು ವೈಶಂಪಾಯನಂಬೆರಸು ಯುವರಾಜಂ ಪ್ರತ್ಯುಜ್ವೇವಿತನಾದನೆಂದು ಷೇೞ್ವುದುಮತ್ಯಾನಂದರಭಸದಿಂ ವಿಲಾಸವತೀಮಹಾದೇವಿಯುಮಾರ್ಯ ಶುಕನಾಸನುಮಂ ಜರಾಶಿಥಿಲ ದೀರ್ಘಬಾಹುಯುಗಳದಿಂದ ೞ್ಕಳೆ ತೞ್ಕೈಸಿ
ಅಮೃತಮಯನಾದ ಚಂದ್ರನ ಕಿರಣಗಳಿಂದ ಹುಟ್ಟಿದ ಅಪ್ಸರೆಯರ ವಂಶದಲ್ಲಿ ಹುಟ್ಟಿದವಳಲ್ಲವೆ? ವ|| ಅದಲ್ಲದೆ ೭೩. ಈ ಚಂದ್ರಾಪೀಡನ ಶರೀರವು ಅಮೃತಕಿರಣ ನೆನಿಸಿದ ನನ್ನ ತೇಜಸ್ಸಿನಿಂದಲೇ ಉಂಟಾದುದು. ಆದ್ದರಿಂದ ಸ್ವಭಾವದಿಂದಲೇ ನಾಶವಾಗತಕ್ಕದ್ದಲ್ಲ. ಅದಲ್ಲದೆ ಕಾದಂಬರೀದೇವಿಯ ಕರತಲಸ್ಪರ್ಶದ ಪ್ರಭಾವದಿಂದ ಯಾವ ವಿಕಾರವನ್ನೂ ಹೊಂದದೆ ಇದ್ದಂತೆಯೆ ಇರುತ್ತದೆ. ಇನ್ನು ಹೇಳುವುದೇನು? ನನ್ನ ಆತ್ಮವು ಈ ದೇಹದಲ್ಲೇ ಮತ್ತೆ ಕೂಡುತ್ತದೆ” ಎಂದು ಚಂದ್ರರೂಪನಾದ ನಾನು ನಿನ್ನ ಮೇಲಿನ ಪ್ರೀತಿಯಿಂದ ಹಿಂದೆಯೆ ಆಕಾಶಮಧ್ಯದಲ್ಲಿ ಕಾಣಿಸಿಕೊಂಡು ಹೇಳಿದ್ದೇನೆ. ಎಲೈ ತಾವರೆಯಂತೆ ಕಣ್ಣುಳ್ಳವಳೆ, ಆ ಮಾತನ್ನು ಈಗ ನೆನಪಿಗೆ ತಂದುಕೊ. ವ|| ಇದುವರೆಗೂ ನಿನ್ನ ಕರತಲ ಸ್ಪರ್ಶದಿಂದ ತಂಪುಗೊಳಿಸಲ್ಪಟ್ಟರೂ ಶಾಪದೋಷದಿಂದ ಜೀವವನ್ನು ಪಡೆಯಲಿಲ್ಲ. ಈಗ ನಾನು ಮಹಾಶ್ವೇತೆಯ ಪ್ರಿಯತಮನಾದ ನನ್ನ ಸ್ನೇಹಿತನೊಂದಿಗೆ ಶಾಪವಿಮೋಚನೆಯನ್ನು ಪಡೆದು ನಿನಗಾಗಿ ಇಲ್ಲಿ ಬಿಟ್ಟಿದ್ದ ಶರೀರಕ್ಕೆ ಅವತರಿಸಿದ್ದೇನೆ.” ಎಂದು ಚಂದ್ರಮೂರ್ತಿಯು ಹಿಂದೆ ಪರಿಚಿತವಾಗಿದ್ದ ಗಂಭೀರವಾದ ಮಾತುಗಳಿಂದ ಹೇಳಿ ಗಂಧರ್ವರಾಜಪುತ್ರಿಯನ್ನು ಸಂತೋಷಪಡಿಸುತ್ತಿದ್ದನು. ಆಗ ೭೪. ಶೀತಳವಾದ ಚಂದ್ರಮಂಡಲದಲ್ಲಿದ್ದು ಬಹಳವಾಗಿ ಅಮೃತದ ಸುವಾಸನೆಯನ್ನು ಪಡೆದ ಶರೀರವು ಉಜ್ವಲವಾದ ಸುಗಂಧವನ್ನು ಬೀರುತ್ತಿರಲು, ಹಿಂದೆ ಮಹಾ ಶ್ವೇತೆಯು ಕೊಟ್ಟಿದ್ದ ಮುಕ್ತಾವಳಿಯು ಸ್ಪಷ್ಟವಾಗಿ ವಕ್ಷಸ್ಥಳದಲ್ಲಿ ಹೊಳೆಯುತ್ತಿರಲು ಪುಂಡರೀಕನು ಆಪ್ತಮಿತ್ರನಾದ ಕಪಿಂಜಲನ ಕೈಹಿಡಿದುಕೊಂಡು ಆಕಾಶಮಾರ್ಗದಿಂದ ಬರುತ್ತಿದ್ದನು. ಟಿ|| ಇಲ್ಲಿ ಬೆಳರ್ಗೆಂಪು ಎಂಬ ಪಾಠವಿತ್ತು. ಇದು ಮೂಲ ಕಾದಂಬರಿಗೂ ಪ್ರಕೃತ ಸಂದರ್ಭಕ್ಕೂ ವಿರುದ್ಧವಾಗಿರುವುದರಿಂದ ಬೆಳರ್ಗಂಪು ಎಂಬ ಪಾಠವನ್ನು ಇಟ್ಟುಕೊಳ್ಳಲಾಗಿದೆ. ೭೫. ಆಗ ಪುಂಡರೀಕನು ಆನಂದದಿಂದ ಕೂಡಿ, ಆಕಾಶದಿಂದ ಕೆಳಗಿಳಿದು ಬಂದು ಚಂದ್ರಾವತಾರನಾದ ಚಂದ್ರಾಪೀಡನ ಅಡಿದಾವರೆಗಳಿಗೆ ನಮಸ್ಕರಿಸಿದನು. ಚಂದ್ರಾಪೀಡನು ಅವನನ್ನು ಬಾಚಿ ತಬ್ಬಿಕೊಂಡು “ಪುಂಡರೀಕ, ಹಿಂದಿನ ಜನ್ಮದ ಸಂಸ್ಕಾರದಿಂದ ಉಂಟಾದ ಮಿತ್ರಸ್ನೇಹದಿಂದ ಮತ್ತೆ ನನ್ನ ಹಿಂದೆಯೇ ಬಂದುಬಿಟ್ಟೆಯಲ್ಲ !” ಎಂದು ಸ್ನೇಹಿತನೊಡನೆ ಪ್ರೀತಿಪೂರ್ವಕವಾಗಿ ಮಾತಾಡುತ್ತಿದ್ದನು. ವ|| ಅಷ್ಟರಲ್ಲಿ ಕೇಯೂರಕನು ಚಿತ್ರರಥನಿಗೂ ಹಂಸನಿಗೂ ಆ ಪರಮಾನಂದದ ಸುದ್ದಿಯನ್ನು ತಿಳಿಸುವುದಕ್ಕಾಗಿ ಹೋದನು. ಈ ಕಡೆ ಮದಲೇಖೆಯು ಮೃತ್ಯುಂಜಯಜಪದಲ್ಲಿ ತತ್ಪರನಾಗಿದ್ದ ವಿಲಾಸವತೀಮಹಾರಾಣಿಯ ಜೊತೆಯಲ್ಲಿದ್ದ
ಜರಿಯೆಂ ತಳ್ಪೊಯ್ವ ತನ್ನೊಳ್ ದೊರೆಯೆನಿಸಿದ ರಾಜರ್ಷಿಗಳ್ ಸುತ್ತುಗೊಂಡೆ
ೞ್ತರೆ ಮುಯ್ಪಿಂದಾವಗಂ ಸಂಭ್ರಮದೆ ರುಚಿವರಲ್ಕೋತ್ತರೀಯಾಂಚಲಂ ಜೋ
ಲ್ತಿರೆ ಲೋಕಾಹ್ಲಾದಿ ಚೈತ್ರಾನಿಲವಿಲುಳಿತಪದ್ಮಾಕರಂ ತಾನಿದೆಂಬಂ
ತಿರೆ ತಾರಾಪೀಡದೇವಕ್ಷಿತಿಪತಿಯತಿ ಬಂದಂ ಮಹೋತ್ಸಾಹದಿಂದಂ       ೭೬
ವ|| ಅಂತತಿಹರ್ಷಪರವಶನಾಗಿ ಬರುತಿರ್ದ ತಂದೆಯಂ ಕಂಡು ರಾಜೇಂದ್ರಚಂದ್ರಂ ಸಾಷ್ಟಾಂಗಪ್ರಣಾಮಪುರಸ್ಸರಂ ಪಾದಾರವಿಂದ ಕ್ಕೆಱಗಿದಾಗಳ್
ನಿನಗಾಂ ತಂದೆಯೆನಾದೆನೆಮ್ಮ ಬಸುಱಂದಂ ಬಂದೆ ನೀನೆಂಬ ಪೆಂ
ಪೆನಗೇಂ ಸಾಲದೆ ಕಂದ ಚಂದ್ರನೆನಲುಂ ತ್ರೈಲೋಕ್ಯದಿಂ ವಂದನೀ
ಯನೆಯೆಂದಂದೆಮಗಲ್ತೆ ವಂದ್ಯನವೊಲೆಂದಾನಂದದಿಂದಾತ್ಮನಂ
ದನನಂ ಚಂದ್ರನನಪ್ಪಿದಂ ತೆಗೆದು ತಾರಾಪೀಡಚಕ್ರೇಶ್ವರಂ       ೭೭
ವ|| ಅಂತು ತೞ್ಕೈಸೆ ನಿರ್ಭರಹರ್ಷಪರವಶೆಯಪ್ಪ ತಾಯಂ ಚಂದ್ರಾಪೀಡಂ ನೋಡಿ
ಪೊಡೆವಡೆ ತಾಯ್ ಬಸುಳಗಿಡ
ಲೊಡರಿಸಿಪಳಿರದೆ ಮಗುೞ್ದುಮೆನೆ ಮೊಲೆವಾಲ್ಗಳ್
ಬಿಡದೆಚ್ಚುಪಾಯೆ ಪದಪಿಂ
ದಡಿಗಡಿಗಾತ್ಮಜನನಾದವಪ್ಪಿದಳಾಗಳ್        ೭೮
ವ|| ಅನಂತರಂ ಮನೋರಮಾಸಮೇತನಪ್ಪ ಶುಕನಾಸನಲ್ಲಿಗೆ ವಂದು
ವಿನಯಭರದಿಂದೆ ನಮಿತಾ
ನನನ್ಭೆನಿಸಿದ ಪುಂಡರೀಕನಂ ವೈಶಂಪಾ
ಯನನೆಂದವಧರಿಸಿಂ ನೀ
ವೆನುತಂ ಕಾಣಿಸಿದನಂದು ಚಂದ್ರಾಪೀಡಂ     ೭೯
ವ|| ಅಂತಾ ಸಮಯದೊಳ್ ಕಪಿಂಜಲಕಂ ಶುಕನಾಸನನಿಂತೆಂದಂ
ತಾರಾಪೀಡನ ಹತ್ತಿರಕ್ಕೆ ಓಡಿಬಂದು “ವೃಶಂಪಾಯನನೊಂದಿಗೆ ಯುವರಾಜನು ಪ್ರಾಣವನ್ನು ಪಡೆದಿದ್ದಾನೆ” ಎಂದು ಹೇಳಿದಳು. ಕೂಡಲೆ ತಾರಾಪೀಡನು ಅತ್ಯಾನಂದಭರಿತನಾಗಿ ರಭಸದಿಂದ ವಿಲಾಸವತಿಯನ್ನು ಶುಕನಾಸನನ್ನು ಮುಪ್ಪಿನಿಂದ ಕೃಷವಾದ ನೀಳವಾದ ತೋಳುಗಳಿಂದ ಪ್ರೀತಿಪೂರ್ವಕವಾಗಿ ತಬ್ಬಿಕೊಂಡನು . ೭೬. ರಾಜರ್ಷಿಯಾದ ತಾರಾಪೀಡನು, ಸರಿಸಮಾನರಾದ ವೃದ್ಧರಾಜರ್ಷಿಗಳು ಸುತ್ತುವರಿದು ಬರುತ್ತಿರಲಾಗಿ, ಹೋಗುವ ಸಡಗರದಲ್ಲಿ ಸುಂದರವಾದ ನಾರಿನ ಹೊದೆಯುವ ಬಟ್ಟೆಯ ಅಂಚು ಹೆಗಲಿನಲ್ಲಿ ಒಂದೇಸಮನೆ ಜೋಲಾಡುತ್ತಿರಲು ಬಹಳ ಉತ್ಸಾಹದಿಂದ ಬಂದನು. ಆಗ ಅವನು ಲೋಕಕ್ಕೆ ಆಹ್ಲಾದವನ್ನುಂಟುಮಾಡುವ ಚೈತ್ರಮಾಸದ ಗಾಳಿಯಿಂದ ಚಲಿಸುತ್ತಿರಲು ತಾವರೆಬಳ್ಳಿಯ ಗುಂಪಿನಂತಿದ್ದನು. ವ|| ಹಾಗೆ ಬಹಳ ಸಂತೋಷದಿಂದ ಪರವಶನಾಗಿ ಬರುತ್ತಿದ್ದ ತನ್ನ ತಂದೆಯನ್ನು ಕಂಡು ಚಂದ್ರಾಪೀಡನು ಸಾಷ್ಟಾಂಗಪ್ರಣಾಮಪೂರ್ವಕವಾಗಿ ಅವನ ಅಡಿದಾವರೆಗಳಿಗೆ ನಮಸ್ಕರಿಸಿದನು. ೭೭. ತಾರಾಪೀಡಚಕ್ರವರ್ತಿಯು “ಕಂದ, ನಾನು ನಿಮಗೆ ತಂದೆಯಾಗಿದ್ದೇನೆ. ನಮ್ಮ ಬಸುರಿನಿಂದ ನೀನು ಬಂದೆ ಎಂಬ ಒಂದು ಹಿರಿಮೆಯೇ ನನಗೆ ಸಾಲದೆ? ನೀನು ಮೂರು ಲೋಕಗಳಿಂದಲೂ ವಂದನೀಯನಾದ ಚಂದ್ರನೆಂದ ಮೇಲೆ ನಮಗೂ ವಂದನೀಯನಂತೆಯೇ ಆಗಲಿಲ್ಲವೆ?” ಎಂದು ಆನಂದದಿಂದ ತನ್ನ ಮಗನಾದ ಚಂದ್ರನನ್ನು ಬಾಚಿ ತಬ್ಬಿಕೊಂಡನು. ವ|| ಹಾಗೆ ಆಲಿಂಗಿಸಿಕೊಳ್ಳಲಾಗಿ ಅತ್ಯಕವಾದ ಹರ್ಷದಿಂದ ಪರವಶೆಯಾದ ತಾಯಿಯನ್ನು ಚಂದ್ರಾಪೀಡನು ನೋಡಿ ೭೮. ನಮಸ್ಕಾರ ಮಡಲಾಗಿ, ತಾಯಿಯು ಅವನನ್ನು ತನ್ನ ಗರ್ಭದಲ್ಲಿ ಮತ್ತೆ ಸೇರಿಸಿಕೊಳ್ಳಲು ಪ್ರಯತ್ನಿಸುವಳೋ ಎಂಬಂತೆ ಮಗನನ್ನು ಮತ್ತೆ ಮತ್ತೆ ಪ್ರೀತಿಯಿಂದ ಗಾಢವಾಗಿ ತಬ್ಬಿಕೊಂಡಳು, ಪುತ್ರವಾತ್ಸಲ್ಯದಿಂದ ಅವಳ ಮೊಲೆಹಾಲು ಉಕ್ಕಿ ಹರಿಯಿತು. ವ|| ಬಳಿಕ ಮನೋರಮೆಯೊಂದಿಗೆ ಕೂಡಿಕೊಂಡಿರುವ ಶುಕನಾಸನ ಸಮೀಪಕ್ಕೆ ಬಂದು ೭೯. “ವಿನಯದ ಭಾರದಿಂದ ಬಗ್ಗಿರುವ ಮುಖವುಳ್ಳ ಪುಂಡರೀಕನನ್ನು ವೈಶಂಪಾಯನನೆಂದೇ ನೀವು ತಿಳಿದು ಕೊಳ್ಳಬೇಕು” ಎಂದು ಚಂದ್ರಾಪೀಡನು ಪುಂಡರಿಕನನ್ನು ಅವರಿಗೆ ತೋರಿಸಿದನು. ವ|| ಕಪಿಂಜಲನು ಶುಕನಾಸನನ್ನು ಕುರಿತು ಹೀಗೆಂದನು.

80-98/

ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ [80 to 98]
ನಡಪಲ್ ಮುಂ ಪೆತ್ತೆವಾವೀತನನಿನಿತೆಡರಿಂ ಪುಂಡರೀಕಾಖ್ಯನಂ ಪೇ
ೞ್ವೊಡೆ ವೈಶಂಪಾಯನಂ ತನ್ನಯ ಮಗನದಱಂ ಸ್ನೇಹಮೊಟ್ಟೈಸೆ ತಮ್ಮಿ
ರ್ದೆಡೆಗೀಗಳ್ ಮುಕ್ತಶಾಪಂ ನಿಜತನುರೆರಸಾನಂದದಿಂ ಬಂದನೀತಂ
ಗೊಡೆಯರ್ ತಾವೆಂದು ಪೇೞ್ದಟ್ಟಿದನಿದನೊಲವಿಂ ಶ್ವೇತಕೇತುವ್ರತೀಶಂ    ೮೦
ವ|| ಎಂಬುದುಂ ವಿಯನವಿನಮಿತನಪ್ಪ ಪುಂಡರೀಕನ ಮೇಲೆ ಕೆಯ್ಯನಿಕ್ಕಿ ಶುಕನಾಸನಿಂತೆಂದಂ
ಸಕಲಾರಾಧ್ಯರ್ ತಾವಿಂ
ತು ಕರುಣದಿಂದೆನಗೆ ಬೆಸಸಿಯಟ್ಟಿದರೆಂದಂ
ದು ಕಪಿಂಜಲ ಪೇೞೆನ್ನಿಂ
ದೆ ಕೃತಾರ್ಥರುಮೊಳರೆ ಮತ್ತೆ ಭುವನತ್ರಯದೊಳ್   ೮೧
ವ|| ಎಂದಿವು ಮೊದಲಾಗಿ ಪೂರ್ವಜನ್ಮಸ್ಮರಣಾಲಾಪಂಗಳಿಂದಂ ಪರಸ್ಪರಾಲೋಕನ ಸುಖೋತುಲ್ಲಲೋಚನರಾಗಿ ಕಣ್ಣೊಳೆ ಬೆಳಗಪ್ಪುದುಂ ಪ್ರಭಾತಸಮಯದೊಳಖಿಳಗಂಧರ್ವ ಲೋಕದೊಡನೆ ಬರೆ ಮದಿರಾಮಹಾದೇವಿವೆರಸು ಚಿತ್ರರಥನುಂ ಗೌರಿವೆರಸು ಹಂಸನುಂ ಬಂದು ಜಾಮಾತೃದರ್ಶನೋತುಲ್ಲವದನರ್ ತಾರಾಪೀಡ ಶುಕನಾಸರೊಳತಿ ಶ್ಪಾಘ್ಯಸಂಬಂಧಬಂಧುರ ವಚನಂಗಳಂ ನುಡಿಯುತ್ತವಾನಂದಪರಂಪರೆಯನೆಯ್ದಿ ಕಿಱದುಬೇಗಮಿರ್ದು ರಾಜಾರಾಜನಂ ಗಂಧರ್ವರಾಜನಿಂತೆಂದಂ
ಇವರ್ಗಾತ್ಮೋಚಿತಮಾಗಿ ಮುನ್ನಮೆ ವಿವಾಹಂ ಸಂದುದಿಂ ಲೌಕಿಕ
ವ್ಯವಹಾರಕ್ಕೆಸಗಲೇೞ್ಪುದದಱಂದಂ ಹೇಮಕೂಟಕ್ಕೆವಂ
ದು ವಿವಾಹೋತ್ಸವಮಂ ನೆಗೞ್ಚೆ ಪಿರಿದೊಂದುತ್ಸಾಹಮಂ ಮಾೞ್ಪುದಿ
ನ್ನೆವಗೆಂದೞ್ಕಳಿಂತಿದಂ ನುಡಿದನಾ ಗಂಧರ್ವಲೋಕೇಶ್ವರಂ      ೮೨
ವ|| ಅಂತು ನುಡಿಯೆ ತಾರಾಪೀಡನರೇಂದ್ರನಿಂತೆಂದಂ
ಭವದೀಯ ಶ್ಪಾಘ್ಯಸಂಬಂಧಮೆ ದಲಿದುವೆ ಕೈಸಾರ್ದುದಿಂದೆಂದು ಪೇೞ
ನ್ನೆವಗಿಲ್ಲಂ ಬಿಟ್ಟು ಮತ್ತಂ ಸುಖವೆನಿಪುದದೇಂ ಪುತ್ರನಿಕ್ಷಿಪ್ತ ರಾಜ್ಯ
ರ್ಗೆವಗಿಲ್ಲಂ ಮತ್ತೇೞ್ತರಲ್ಕಾಗದು ಸದನಸುಖಾವಾಪ್ತಿಯಂ ಮಾಡು ನೀನೆ
ಲ್ಲವನತ್ಯುತ್ಸಾಹದಿಂ ನಿನ್ನಳಿಯನನೊಡಗೊಂಡೆಯ್ದು ಗಂಧರ್ವರಾಜಾ     ೮೩
೮೦. ಮಂತ್ರಿಶ್ರೇಷ್ಠ, ಶ್ವೇತಕೇತುಮಹರ್ಷಿಗಳು ಹೀಗೆ ಹೇಳಿ ಕಳಿಸಿದ್ದಾರೆ, ಏನೆಂದರೆ: ಪುಂಡರೀಕನೆಂದು ಹೆಸರುಳ್ಳ ಇವನನ್ನು ಇಷ್ಟು ವಿಪತ್ತುಗಳಿಂದ ತಪ್ಪಿಸಿ ಕಾಪಾಡುವುದಕ್ಕಾಗಿ ಮಾತ್ರ ಮೊದಲು ನಾವು ಮಗನಾಗಿ ಪಡೆದೆವು. ನಿಜವಾಗಿ ಹೇಳಬೇಕಾದರೆ ನಿಮ್ಮ ಮಗನಾದ ವೈಶಂಪಾಯನನೇ ಇವನು. ಈಗ ಶಾಪವಿಮುಕ್ತನಾಗಿ ನಿಜಶರೀರದಿಂದ ಕೂಡಿ, ಆನಂದದಿಂದ ಸ್ನೇಹವು ತುಂಬಿಬರಲು ನೀವು ಇರುವ ಸ್ಥಳಕ್ಕೇ ಬಂದಿದ್ದಾನೆ. ಇನ್ನು ನೀವೇ ಇವನಿಗೆ ಒಡೆಯರು ಎಂದು ಶ್ವೇತಕೇತು ಮಹರ್ಷಿಗಳು ನಿಮಗೆ ಪ್ರೀತಿಯಿಂದ ಹೇಳಿ ಕಳುಹಿಸಿದ್ದಾರೆ” ವ|| ಎಂದು ಹೇಳಲಾಗಿ ವಿನಯದಿಂದ ಬಗ್ಗಿರುವ ಪುಂಡರೀಕನ ಮೇಲೆ ಕೈಯಿಟ್ಟು ಶುಕನಾಸನು ಹೀಗೆ ಹೇಳಿದನು. ೮೧. “ಎಲೈ ಕಪಿಂಜಲಮುನಿಯೆ, ಜಗತ್ಪೂಜ್ಯರಾದ ಶ್ವೇತಕೇತುಮಹರ್ಷಿಗಳು ಹೀಗೆ ಕರುಣೆಯಿಂದ ಹೇಳಿಕಳುಹಿಸಿದ್ದಾರೆ ಎಂದಮೇಲೆ ನನಗಿಂತ ಧನ್ಯರಾದವರು ಈ ಮೂರುಲೋಕಗಳಲ್ಲಿ ಮತ್ತಾರಿದ್ದಾರೆ, ಹೇಳಿ.” ವ|| ಹೀಗೆ ಇವೇ ಮೊದಲಾದ ಪೂರ್ವಜನ್ಮದ ನೆನಪಿನ ಮಾತುಕತೆಗಳಿಂದ ಕೂಡಿ ಪರಸ್ಪರ ಸಂದರ್ಶನದಿಂದುದಾಂಟಾದ ಸುಖದಿಂದ ಅವರು ಅರಳಿದ ಕಣ್ಣುಳ್ಳವರಾಗಿರುವಾಗಲೇ ಬೆಳಗಾಯಿತು. ಬೆಳಗಿನ ಜಾವದಲ್ಲಿ ಮದಿರಾದೇವಿಯೊಂದಿಗೆ ಚಿತ್ರರಥನೂ ಗೌರಿಯೊಂದಿಗೆ ಹಂಸನೂ ಸಮಸ್ತ ಗಂಧರ್ವರೊಂದಿಗೆ ಬಂದರು. ಅವರು ಅಳಿಯಂದಿರನ್ನು ನೋಡಿದ್ದರಿಂದ ಅರಳಿದ ಮುಖವುಳ್ಳವರಾಗಿ ತಾರಾಪೀಡನೊಂದಿಗೂ ಶುಕನಾಸನೊಂದಿಗೂ ಶ್ರೇಷ್ಠವಾದ ನಂಟಿಗೆ ಉಚಿತವಾದ ಲೋಕಾಭಿರಾಮವಾದ ಮಾತುಗಳನ್ನಾಡುತ್ತಾ ಆನಂದಪರಂಪರೆಯನ್ನು ಅನುಭವಿಸುತ್ತಿದ್ದರು. ಸ್ವಲ್ಪಕಾಲ ಕಳೆದ ಮೇಲೆ ತಾರಾಪೀಡಚಕ್ರವರ್ತಿಯನ್ನ್ನು ಕುರಿತು ಗಂಧರ್ವರಾಜನು ಹೀಗೆ ಹೇಳಿದನು. ೮೨. “ಇವರಿಗೆ ಪರಸ್ಪರ ಮನಸ್ಸು ಒಪ್ಪಿ ಅಂತರಂಗದಲ್ಲಿ ಮೊದಲೇ ಮದುವೆಯಾಗಿಬಿಟ್ಟಿದೆ. ಆದರೂ ಲೌಕಿಕ ವ್ಯವಹಾರಕ್ಕಾಗಿ ಬಹಿರಂಗವಾಗಿ ಮಾಡಬೇಕಾಗಿದೆ. ಆದ್ದರಿಂದ ನನ್ನ ಮೇಲಿನ ಪ್ರೀತಿಯಿಂದ ಹೇಮಕೂಟಕ್ಕೆ ಬಂದು ವಿವಾಹಮಹೋತ್ಸವವನ್ನು ನೆರವೇರಿಸಿ ನಮಗೆ ಉಲ್ಲಾಸವನ್ನುಂಟುಮಾಡಬೇಕು” ಎಂದು ಗಂಧರ್ವರಾಜನು ಕೇಳಿಕೊಂಡನು. ವ|| ಅದಕ್ಕೆ ತಾರಾಪೀಡನು ೮೩.“ಗಂಧರ್ವ ರಾಜ, ನಿಮಗೆ ನಿಜವಾಗಿಯೂ ಈ ನಿಮ್ಮ ಉತ್ತಮೋತ್ತಮವಾದ ಬೀಗತನವು ಈಗ ದೊರಕಿತು. ಇಷ್ಟು ಹೇಳಿದ ಮೇಲೆ ನಮಗೆ ಈ
ವ|| ಎಂಬುದುಂ ನಿಮಗೆಂತುಸಂತಸಮಂತೆ ನೆಗೞ್ವೆನೆಂದು ರಾಜೇಂದ್ರಚಂದ್ರಂ ಬೆರಸುತ್ಸಾಹಾನ್ವಿತನಾಗಿ ನಾನಾಧ್ವಜವಿರಾಜಿತ ಕೂಟಮುಮುದ್ಘಾಟಿತ ಸಲಕ ವಾತಾಯನಕವಾಟಮುಮಪ್ಪ ಹೇಮಕೂಟಕ್ಕೆವಂದು ಮಂಗಳಾನಕರವಂಗಳಿಂದೆಸೆವ ವಿವಾಹಮಂಟಪ ಕ್ಕೈತರ್ಪುದುಮಿತ್ತ ಕೃತ ಸಕಲಮಂಗಳವ್ಯಾಪಾರನುಮಾಗಿ
ಎಯಂ ತ್ರೈಲೋಕ್ಯರಾಜ್ಯಕ್ಕೆನಿಸಿದ ವಿಭುವಿಂಗೇನನಿತ್ತೀಗಳೊಲ್ದಾ
ನೆವೆಂ ಕಾದಂಬರೀದೇವಿಗೆ ಬೞವೞ ಗಂಧರ್ವರಾಜ್ಯಂ ದಲೆಂದ
ೞ್ಕಱನಿಂ ಕೈಕೊಳ್ವುದೆಂದಾತ್ಮಜೆಯನೊಲವಿನಿಂದಿತ್ತು ಸಾಕ್ಷ ಕ್ಕೇ ಕೈನೀ
ರೆದಂ ರಾಜೇಂದ್ರಚಂದ್ರಂಗೊದವಿದ ಪದಪಿಂದಂದು ಗಂಧರ್ವರಾಜಂ      ೮೪
ಪಿರಿದುಂ ವಿಭೂತಿಯಿಂ ಚಿ
ತ್ರರಥಾನುಜನೆನಿಪ ಹಂಸನುಂ ನಿಜರಾಜ್ಯಂ
ಬೆರಸು ಮಹಾಶ್ವೇತೆಯನಾ
ದರದಿಂದಂ ಪುಂಡರೀತದೇವಂಗಿತ್ತಂ           ೮೫
ವ|| ಅಂತು ವಿವಾಹಮಹೋತ್ಸವಮಂ ರಾಜೇಂದ್ರಚಂದ್ರನುಂ ಪುಂಡರೀಕನುಮಪ್ಪುಕೆಯ್ದು
ದೊರೆಕೊಂಡುದಮಂ ಬಯಸಿದ
ತರುಣಿಯರೊಳ್ ಕೂಟಮನಿತಱಂದಮೆ ನೋಡಲ್
ಚರಿತಾರ್ಥರಾವೆ ಕಿಂಚಿ
ತ್ಕರವನ್ಯಮೆನುತ್ತಮಾತ್ಮಗತದೊಳ್ ಬಗೆದರ್           ೮೬
ವ|| ಅನಂತರಮಭಿವಾಂಛಿತ ಪ್ರಾಣೇಶ್ವರಪ್ರಾಪ್ತಿಸಮುತ್ಸುಕೆಯುಮಖಿಲ ಪರಿವಾರ ಪರಿವೃತೆಯುಮಪ್ಪ ಕಾದಂಬರಿ ವಿಷಾದಮನಪ್ಪುಕೆಯ್ದು ಮನುಜೇಂದ್ರಚಂದ್ರನಂ ನೋಡಿ
ಜೀವಂ ಬಂದುದು ಸಕಲ
ರ್ಗೇವೇೞ್ವೆಂ ಪತ್ರಲೇಖೆಯಂ ಕಂಡಪೆವಿ
ಲ್ಲಾ ವಧುವೊರ್ವಳದೆಲ್ಲಿದ
ಳಾವೆಡೆಯೊಳ್ ನಿಂದಳರಸ ಪೇೞೆನಗೀಗಳ್           ೮೭
ವಾನಪ್ರಸ್ಥಾಶ್ರಮವನ್ನು ಬಿಟ್ಟು ಬೇರೆ ಸುಖವೆಲ್ಲಿದೆ? ಮಗನಿಗೆ ರಾಜ್ಯಭಾರವನ್ನು ವಹಿಸಿಕೊಟ್ಟಮೇಲೆ ನಾವು ಮತ್ತೆ ಪುರಪ್ರವೇಶ ಮಾಡಬಾರದು. ಆದ್ದರಿಂದ ನೀನೆ ನಿನ್ನ ಅಳಿಯನನ್ನು ಕರೆದುಕೊಂಡು ಹೋಗಿ ಮನೆಯನ್ನು ಸುಖವಾಗಿ ಸೇರಿ ನೆರವೇರಿಸಬೇಕಾದುದನ್ನೆಲ್ಲಾ ಉತ್ಸಾಹದಿಂದ ನೆರವೇರಿಸು” ಎಂದನು. ವ|| ತಾರಾಪೀಡನು ಹೀಗೆ ಹೇಳಲಾಗಿ ಚಿತ್ರರಥನು “ನಿಮಗೆ ಹೇಗೆ ಸಂತೋಷವೋ ಹಾಗೆಯೇ ಮಾಡೋಣ” ಎಂದು ಚಂದ್ರಾಪೀಡನೊಂದಿಗೆ ಉತ್ಸಾಹಭರಿತನಾಗಿ ಅನೇಕ ಧ್ವಜಗಳಿಂದ ಶೋಭಿಸುವ ಶಿಖರಗಳುಳ್ಳ, ಎಲ್ಲಾ ಕಿಟಕಿಯ ಬಾಗಿಲುಗಳನ್ನೂ ತೆರೆದಿರುವ ಹೇಮಕೂಟಪರ್ವತಕ್ಕೆ ಬಂದು ಮಂಗಳಕರವಾದ ತಮಟೆಧ್ವನಿಗಳಿಂದ ಶೋಭಿಸುವ ಕಲ್ಯಾಣಮಂಟಪಕ್ಕೆ ಬಂದು ಮಾಡಬೇಕಾದ ಸಮಸ್ತ ಮಂಗಳಕಾರ್ಯಗಳನ್ನೂ ನೇರವೇರಿಸಿದನು. ೮೪.“ಮೂರುಲೋಕಗಳಿಗೂ ಒಡೆಯನೆನಿಸಿರುವ ದೇವರಿಗೆ ಯಾವ ವರದಕ್ಷಿಣೆಯನ್ನು ಕೊಟ್ಟು ಪ್ರೀತಿಯಿಂದ ಧಾರೆಯೆರೆದು ಕೊಡಲಿ? ಅದು ಆಗದ ಮಾತು. ಆದ್ದರಿಂದ ಕಾದಂಬರಿಗೆ ಮಾತ್ರ ಈ ಗಂಧರ್ವರಾಜ್ಯವನ್ನೇ ನಿಜವಾಗಿಯೂ ಬಳುವಳಿಯಾಗಿ ಕೊಟ್ಟಿದ್ದೇನೆ. ಪ್ರೀತಿಯಿಂದ ಪರಿಗ್ರಹಿಸಬೇಕು” ಎಂದು ಹೇಳುತ್ತಾ ಗಂಧರ್ವರಾಜನು ತನ್ನ ಮಗಳಾದ ಕಾದಂಬರಿಯನ್ನು ಆ ರಾಜಾರಾಜನಾದ ಚಂದ್ರಾಪೀಡನಿಗೆ ಪ್ರೀತಿಪೂರ್ವಕವಾಗಿ ಕೊಟ್ಟು ಕೇವಲ ಸಾಕ್ಷೀಭೂತನಾಗಿ ಬಹಳ ಉತ್ಸಾಹದಿಂದ ಶುಭದಿವಸದಲ್ಲಿ ಧಾರೆಯೆರೆದು ಕೊಟ್ಟನು. ೮೫. ಚಿತ್ರರಥನ ತಮ್ಮನಾದ ಹಂಸನು ಬಹಳ ವಿಜೃಂಭಣೆಯಿಂದ ಪುಂಡರೀಕನಿಗೆ ತನ್ನ ರಾಜ್ಯಸಮೇತವಾಗಿ ಮಹಾಶ್ವೇತೆಯನ್ನು ಆದರದಿಂದ ಧಾರೆಯೆರೆದು ಕೊಟ್ಟನು. ವ|| ಈ ರೀತಿಯಲ್ಲಿ ಚಂದ್ರಾಪೀಡಮಹಾರಾಜನೂ ಪುಂಡರೀಕನೂ ವಿವಾಹಮಹೋತ್ಸವದ ಆನಂದವನ್ನು ಅನುಭವಿಸುತ್ತಿದ್ದರು. ೮೬. “ತಮಗೆ ಈಗ ಲಭಿಸಿದ ವರನನ್ನೇ ಪಡೆಯಬೇಕೆಂದು ಹಂಬಲಿಸುತ್ತಿದ್ದ ಯುವತಿಯರೊಂದಿಗೆ ಮದುವೆಯಾಯಿತಲ್ಲ ! ಹಾಗೆ ನೋಡಿದರೆ, ಇಷ್ಟರಿಂದಲೆ ನಾವು ಧನ್ಯರಾಗಿದ್ದೇವೆ. ಉಳಿದ ಈ ಬಳುವಳಿಗಳೆಲ್ಲ ಅಲ್ಪವಿಷಯ !” ಎಂದು ಆ ಅಳಿಯಂದಿರಿಬ್ಬರೂ ಮನಸ್ಸಿನಲ್ಲಿ ಭಾವಿಸಿದರು. ವ|| ಬಳಿಕ, ತಾನು ಬಯಸಿದ ಪ್ರಾಣಕಾಂತನ ಪ್ರಾಪ್ತಿಯಿಂದ ಸಂತೋಷಭರಿತಳಾದ ಸಮಸ್ತ ಪರಿವಾರಸಮೇತಳಾದ ಕಾದಂಬರಿಯು ಚಂದ್ರಾಪೀಡನನ್ನು ನೋಡಿ ವ್ಯಥೆಯಿಂದ, ೮೭. “ಅರಸ, ಎಲ್ಲರಿಗೂ ಹೋದ ಪ್ರಾಣ ಬಂತು, ಪತ್ರಲೇಖೆಯೊಬ್ಬಳು ನಮ್ಮ ಮಧ್ಯೆ ಇಲ್ಲವಲ್ಲ! ಏನು ಹೇಳಲಿ! ಆ ತರುಣಿ ಹಿಂದಿನ ಜನ್ಮದಲ್ಲಿ ಯಾರಾಗಿದ್ದಳು? ಈಗ
ವ|| ಎನೆ ಮನುಜೇಂದ್ರಚಂದ್ರನಿಂತೆಂದಂ
ಸಮಸುಖದುಖಮಂ ತಳೆವ ರೋಹಿಣಿ ತಾನಿವನಿತ್ತ ಶಾಪದಾ
ಕ್ರಮವನೆ ಕೇಳ್ದು ಮಾಣಿಸೆಯುಮೆನ್ನಯ ಮೋಹದೆ ಮರ್ತ್ಯರೂಪದಿಂ
ದಮೆ ಬೞಸಂದಳೊಲ್ದು ಮಗುೞ್ದುಂ ಬರೆ ಪಿಂತೆಯೆ ಮತ್ತೆ ಬಲ್ಪಿನಿಂ
ದಮೆ ನಿಲಿಸಿಟ್ಟೆನೆಯ್ದೆ ನಿಜಲೋಕದೊಳಾಕೆಯನಲ್ಲಿ ಕಂಡಪೈ     ೮೮
ಎಂದು ನರೇಂದ್ರಚಂದ್ರನುಸಿರಲ್ ವಧುರೋಹಿಣಿ ಬೆನ್ನೊಳಂತೆ ಬಂ
ದಂದಮನಾತ್ಮವಲ್ಲಭನೊಳಾದನುರಕ್ತತೆಯಂ ಮಹತ್ವಮಂ
ಸಂದ ಪತಿವ್ರತಾಚರಣಮಂ ಋಜುವೃತ್ತಿಯನಂದು ಭಾವಿಸು
ತ್ತೊಂದುಮನೆಂದಳಿಲ್ಲ ಬೞಯಂ ಪಿರಿದುಂ ತನಗಾದ ಲಜ್ಜೆಯಿಂ             ೮೯
ಎರಡುಂ ಜನ್ಮಂಗಳೊಳ್ ಬೇರ್ವರಿದ ಬಯಕೆ ಕೂಡಿತ್ತದೆಂತಾನುಮೀಗಳ್
ನೆರೆಯಲ್ಕಿಂವೇೞ್ಕುಮೆಂಬಂತನುಚರನವೊಲಾಲೋಕಮಂ ಪತ್ತುವಿಟ್ಟೋ
ಸರಿಸಿತ್ತಾವೇಗದೊಳ್ ವಾಸರಮನುಚರಿಯವೊಲ್ ಸಂಜೆ ಸಂಜಾತರಕ್ತಾಂ
ಬರದಿಂದಂ ಬಾಸಣಿಪ್ಪಂತೆಸೆದುದಸದಳಂ ಸಾಂದ್ರಶೋಣಾಂಶುಜಾಲಂ ೯೦
ವ|| ತದನಂತರಂ
ಅನುರಕ್ತನಿಜಕರಸ್ಪ
ರ್ಶನದಿಂ ವನಿತಾಜನಕ್ಕೆ ರಾಗೋದ್ರೇಕಂ
ಜನಿಯಿಸುತಿರೆ ಕುವಲಯಪತಿ
ಯನುಕ್ರಮೊದಯವಿಲಾಸಮೇನೊಪ್ಪಿದುದೋ           ೯೧
ವ|| ಅಂತಾ ರಜನಿಯೊಳ್ ರಾಜೇಂದ್ರಚಂದ್ರಂ ಸುರತಸುಖಾಂಬೋಯೊಳ್ ಮೂಡಿ ಮುೞುಗಾಡಿ ಮಱುದಿವಸಂ ಮಾವಂದಿರಂ ಬೀೞ್ಕೊಂಡು ವಧೂಸಮೇತಂ ಪರಿತ್ಯಕ್ತ ಸಕಲ ಕಾರ್ಯರಪ್ಪ ಮಾತಾಪಿತೃಗಳಲ್ಲಿಗೆವಂದು ತತ್ಪಾದಪ್ರಣತನಾಗಿ ತದೀಯಶೀರ್ವಾದಶತಸಹಸ್ರಂಗಳಂ ತಲೆಯೊಳಾಂತು ನಿಜಸಮಾನೀಕೃತ ಸಕಲರಾಜಲೋಕಸಮನ್ವಿತಮು ನ್ವು ಜ್ಜಯಿನ್ಯ ಭಿಗಮನಕೃತಾಭ್ಯನುಜ್ಞನಾಗಿ
ಎಲ್ಲಿದ್ದಾಳೆ? ಎಂಬುದನ್ನು ನನಗೆ ತಿಳಿಸು.” ವ|| ಎಂದು ಕೇಳಿಕೊಂಡಳು. ಚಂದ್ರಾಪೀಡನು ಹೀಗೆಂದನು. ೮೮. “ಅವಳು ತನ್ನ ಸುಖದುಖಗಳಿಗೆ ಸಮಾಭಾಗಿನಿಯಾದ ರೋಹಿಣಿ! ನನಗೆ ಈ ಪುಂಡರೀಕನು ಕೊಟ್ಟ ಶಾಪವನ್ನು ಕೇಳಿ, ನಾನು ಎಷ್ಟು ಬೇಡವೆಂದರೂ ಕೇಳದೆ ನನ್ನ ಮೇಲಿನ ಪ್ರೀತಿಯಿಂದ ಮನುಷ್ಯಜನ್ಮವನ್ನೆತ್ತಿ ನನ್ನ ಜೊತೆಯಲ್ಲಿದ್ದಳು. ಈಗಲೂ ಮತ್ತೆ ಅದೇ ಪ್ರೀತಿಯಿಂದ ನನ್ನ ಹಿಂದೆಯೆ ಬರಲು ಹೊರಟಳು. ಮತ್ತೆ ನಾನು ಬಲಾತ್ಕಾರದಿಂದ ನನ್ನ ಲೋಕದಲ್ಲೇ ಅವಳನ್ನು ಇರುವಂತೆ ಹೇಳಿ ಬಂದಿದ್ದೇನೆ. ನೀನು ಅವಳನ್ನು ಅಲ್ಲಿಯೆ ನೋಡಬಹುದು” ೮೯. ಹೀಗೆ ಆ ರಾಜೇಂದ್ರನು ಹೇಳಲು ಕಾದಂಬರಿಯು, ರೋಹಿಣಿಯು ತನ್ನ ಪತಿಯ ಹಿಂದೆಯೇ ಬಂದುದನ್ನೂ, ಅವಳಿಗೆ ಪತಿಯಲ್ಲಿರುವ ಅನುರಾಗವನ್ನೂ, ಅವಳ ಹಿರೆಮೆಯನ್ನೂ, ಪತಿವ್ರತಾಧರ್ಮವನ್ನೂ, ಸರಳ ಸ್ವಭಾವವನ್ನೂ ಅರ್ಥಮಾಡಿಕೊಂಡಳು. ಅನಂತರ ತಾನು ಗುಣಗಳಲ್ಲಿ ಅವಳನ್ನು ಸರಿಗಟ್ಟಲಾರೆನೆಂದು ಬಹಳ ನಾಚಿಕೆಯಿಂದ ಏನೂ ಮಾತಾಡಲಿಲ್ಲ. ೯೦. “ಈ ನೂvನ ದಂಪತಿಗಳಿಗೆ ಎರಡು ಜನ್ಮಗಳಲ್ಲಿ ಬೇರು ಬಿಟ್ಟಿದ್ದ ಬಯಕೆಯು ಹೇಗೋ ಈಗ ಕೈಗೂಡಿದೆ. ಇನ್ನು ಮೇಲೆ ಇಬ್ಬರೂ ಸೇರಬೇಕು ಎಂದು ತಿಳಿದುಕೊಂಡು ಚಂದ್ರಾಪೀಡನ ಮನಸ್ಸನ್ನು ಅರಿತುಕೊಂಡ ಸೇವಕನಂತೆ ಆ ಲೋಕವನ್ನು ಬಿಟ್ಟು (೧. ಕಾಣಿಸಿಕೊಳ್ಳುವುದನ್ನು ಬಿಟ್ಟು ೨. ಪ್ರಕಾಶವನ್ನು ಬಿಟ್ಟು) ಹೊರಟುಹೋಯಿತು. ಆಮೇಲೆ ಸಂಜೆ ಸೇವಕಿಯಂತೆ ಕೆಂಪಾದ ಆಕಾಶವೆಂಬ ಬಟ್ಟೆಯಿಂದ ಅವರ ಏಕಾಂತವನ್ನು ಯಾರೂ ನೋಡದಿರಲೆಂದು ಪರದೆ ಹಾಕುತ್ತಾಳೋ ಎಂಬಂತೆ ಬಹಳ ದಟ್ಟವಾದ ಕೆಂಪುಕಾಂತಿಯಿಂದ ಶೋಭಿಸುತ್ತಿತ್ತು. ವ|| ಆಮೇಲೆ ೯೧. ಅನುರಕ್ತನಾದ (೧. ಪ್ರೀತಿಯಿಂದ ಕೂಡಿರುವ ೨. ಕೆಂಪಾದ) ತನ್ನ ಕಿರಣವೆಂಬ ಕೈಗಳ ಸ್ಪರ್ಶದಿಂದ ಸ್ತ್ರೀಯರಿಗೆ ಹೆಚ್ಚಾಗಿ ಕಾಮೋದ್ರೇಕವುಂಟಾಗುತ್ತಿರಲು ಚಂದ್ರನು ಕ್ರಮವಾಗಿ ಉದಯಿಸುತ್ತಿದ್ದನು. ಆ ವೈಖರಿಯು ಬಹಳ ರಮ್ಯವಾಗಿತ್ತು. ವ|| ಆ ರಾತ್ರಿಯಲ್ಲಿ ಚಂದ್ರಾವತಾರನಾದ ಚಂದ್ರಾಪೀಡನು ಸಂಭೋಗಸುಖವೆಂಬ ಸಮುದ್ರದಲ್ಲಿ ಮುಳುಗಾಡಿದನು. ಮರುದಿವಸ ಮಾವನಿಂದ ಬೀಳ್ಕೊಂಡು ಕಾದಂಬರೀಸಮೇತನಾಗಿ ಐಹಿಕವ್ಯಾಪಾರವನ್ನೆಲ್ಲ ತೊರೆದಿರುವ ತಾಯಿ ತಂದೆಗಳ ಸಮೀಪಕ್ಕೆ ಬಂದನು. ಅವರಿಗೆ ನಮಸ್ಕಾರವನ್ನು ಮಾಡಿ, ಅವರ ಅನಂತಾಶೀರ್ವಾದಗಳನ್ನು ತಲೆಯಲ್ಲಿ ಧರಿಸಿ, ದಾನಮಾನಗಳಿಂದ ತನ್ನ ಮಟ್ಟಕ್ಕೆ ಏರಿಸಲ್ಪಟ್ಟ ಸಕಲ ರಾಜಸಮೂಹದಿಂದ ಕೂಡಿದವನಾಗಿ ಉಜ್ಜಯನಿಗೆ ಪ್ರಮಾಣಮಾಡಲು ಅಪ್ಪಣೆಯನ್ನು ಪಡೆದುಕೊಂಡನು.
ನಯದಿಂ ಗಂಧರ್ವರಾಜಾತ್ಮಜೆಯೆಡದೊಳಿರಲ್ ಪುಂಡರೀಕಂ ಮಹಾಶ್ವೇ
ತೆಯ ಸೋಂಕಿಂದಾದಲಂಪಿಂ ಬಲದೊಳಿರೆ ಪೌರಾವನೀಪಾಲಪುತ್ರ
ಪ್ರಯುತಂ ನಾನಾ ವಿಮಾನಾವಳಿ ಮಣಿಕಿರಣವ್ಯಾಪ್ತ ದಿಕ್ಚಕ್ರನುಜ್ಜೈ
ನಿಯನಂದೆಯ್ತಂದು ಪೊಕ್ಕಂ ವಿಬುಧಕುಲಾನಂದಚಂದ್ರಂ ನರೇಂದ್ರಂ     ೯೨
ಅವಿಭಕ್ತಸ್ನೇಹಮಂ ರೋಹಿಣಿಯನೊಸೆಯಿಸಲ್ ಸೋಮಲೋಕಕ್ಕೆಮೊರ್ಮೊ
ರ್ಮೆ ವಯಸ್ಯಂ ಪುಂಡರೀಕಂಬೆರಸಮಳಸರಪಂಕಜಾಮೋದ ಲಕ್ಷಿ
ಭವನಕ್ಕೊರ್ಮೊರ್ಮೆ ಕಾದಂಬರಿಯೊಲವಿನೊಳಂ ಹೇಮಕೂಟಕ್ಕದೊರ್ಮೊ
ರ್ಮೆ ವಿಶೇಷಸ್ನೇಹಮಂ ಮಾಡುವನನುದಿನಮೆೞ್ತಂದು ರಾಜೇಂದ್ರಚಂದ್ರಂ           ೯೩
ಪ್ರಿಯದಿಂ ರಾಜೇಂದ್ರಚಂದ್ರಂ ಪ್ರಿಯತಮೆಯೆನೆ ಸಂದಿರ್ದ ಕಾದಂಬರೀಕಾಂ
ತೆಯೊಳಾ ಕಾದಂಬರೀಕಾಂತೆಯುಮೊಸೆದು ಮಹಾಶ್ವೇತೆಯೊಳ್ ತನ್ಮಹಾಶ್ವೇ
ತೆಯನೊಲ್ದಾ ಪುಂಡರೀಕಾಹ್ವಯನಮಲತರಪ್ರೇಮದಿಂ ಪುಂಡರೀಕಾ
ಹ್ವಯನಂ ರಾಜೇಂದ್ರಚಂದ್ರಾಂಕನುಮಗಲದೆ ಕೂಡಿರ್ದರುತ್ಸಾಹದಿಂದಂ             ೯೪
ಕ್ಷಿತಿಯೊಳ್ ಸೌವರ್ಣಕಾಂತಿಪ್ರಸರಮಸದಳಂ ಪರ್ವೆ ಸಂದಿರ್ದುದಂತಾ
ಕೃತಿ ಮುನ್ನಂ ಬಾಣವಾಣೀಪ್ರಿಯನ ವಚನದಿಂ ಮತ್ತೆ ಕರ್ಣಾಟಭಾಷಾ
ಚತುರತ್ವಂ ಪೊರ್ದಿ ಕಾದಂಬರಿ ಪಸರಿಸಿ ರಾಜೇಂದ್ರಚಂದ್ರಾಂಕನೊಳ್ ಸಂ
ಗತಿವೆತ್ತಾದಂ ತ್ರಿಲೋಕೀ ಸಹಚರಿಯನೆ ತಾಂ ಸಂದುದಾಚಂದ್ರತಾರಂ         ೯೫
ಇವು ಕಾಳಿಂಗಾಭಿಧೇಯಪ್ರವಿದಿತಮಿವು ಕಾಂಭೋಜಬಾಹ್ಲೀಕದೇಶೋ
ದ್ಭವಮಸ್ವಂ ರಾಶಿಯಾಗಿರ್ದಪುವಿವು ನಿಜನಾಮಾಂಕವಿದ್ಯೋತಮಾಗ
ಲ್ಕಿವು ನಾನಾ ಶಾಸನಂ ಸತ್ಕ ತಿವನಿತೆಗಿವೌಚಿತ್ಯಮೆಂದಿತ್ತನತ್ಯು
ತ್ಸವದಿಂ ವಿದ್ವತ್ಸಬಾಮಂಡಲಿ ತಣಿವಿನೆಗಂ ಭೋಜರಾಜಕ್ಷಿತೀಶಂ           ೯೬
೯೨. ವಿನಯದಿಂದ ಕೂಡಿದ ಕಾದಂಬರಿಯು ಎಡಗಡೆಯಿರಲು, ಮಹಾಶ್ವೇತೆಯ ಸ್ಪರ್ಶದಿಂದ ಆನಂದಿತನಾದ ಪುಂಡರೀಕನು ಬಲಗಡೆಯಿರಲು, ಪಟ್ಟಣಿಗರು ಮತ್ತು ಅರಸುಮಕ್ಕಳಿಂದ ಕೂಡಿ, ವಿಮಾನಪಂಕ್ತಿಯ ರತ್ನಕಿರಣಗಳಿಂದ ದಿಗಂತವನ್ನೆಲ್ಲ ತುಂಬುತ್ತಾ, ವಿದ್ವಾಂಸರೆಂಬ ಕನ್ನೆ ದಿಲೆಗಳಿಗೆ ಸಂತೋಷವನ್ನುಂಟುಮಾಡುವ ಚಂದ್ರಸ್ವರೂಪನಾದ ಚಂದ್ರಾಪೀಡ ಮಹಾರಾಜನು ಉಜ್ಜಯನಿಗೆ ಪ್ರಯಾಣ ಬೆಳೆಸಿದನು. (ಟಿ). ಇಲ್ಲಿ ವಿಬುಧ ಎಂಬ ಶಬ್ದಕ್ಕೆ ಶ್ಲೇಷೆಯಿಂದ ದೇವತೆ ಎಂಬ ಅರ್ಥವೂ ತೋರುವುದು. ಚಂದ್ರನು ದೇವತೆಗಳಿಗೆ ಅಮೃತವನ್ನು ಒದಗಿಸುವುದರಿಂದ ಅವರಿಗೆ ಸಂತೋಷವನ್ನುಂಟು ಮಾಡುವುದು ಸಮಂಜಸವಾಗುತ್ತದೆ. ೯೩. ಚಂದ್ರಾವತಾರನಾದ ಚಂದ್ರಾಪೀಡನು ಒಮ್ಮೆ ರೋಹಿಣಿಯನ್ನು ಸಂತೋಷಪಡಿಸಲು ಚಂದ್ರಲೋಕಕ್ಕೂ, ಒಮ್ಮೆ ಗೆಳೆಯನಾದ ಪುಂಡರೀಕನ ಜೊತೆಯಲ್ಲಿ ಸ್ವಚ್ಛವಾದ ಸರೋವರದಲ್ಲಿರುವ ಕಮಲದ ಸುವಾಸನೆಯಿಂದ ಕೂಡಿದ ಲಕ್ಷಿ ಯ ವಾಸಸ್ಥಾನಕ್ಕೂ, ಮತ್ತೊಮ್ಮೆ ಕಾದಂಬರಿಯ ಪ್ರೀತಿಯಿಂದ ಹೇಮಕೂಟಕ್ಕೂ ಬಂದು ಹೆಚ್ಚು ಒಲವನ್ನು ತೋರಿಸಿ ಸಂತತವಾಗಿ ವಿಹರಿಸುತ್ತಿದ್ದನು. ೯೪. ಚಂದ್ರಾಪೀಡನು ಪ್ರೀತಿಯಿಂದ ಪ್ರಿಯತಮೆಯೆನಿಸಿದ ಕಾದಂಬರೀದೇವಿಗೂ, ಆ ಕಾದಂಬರೀದೇವಿಯು ಸಂತೋಷದಿಂದ ಮಹಾಶ್ವೇತೆಯೊಂದಿಗೂ ಕೂಡಿ, ಹಾಗೆಯೆ ಮಹಾಶ್ವೇತೆಯನ್ನು ಪ್ರೀತಿಸಿ ಪುಂಡರೀಕನೂ ಮತ್ತು ಬಹಳ ಪರಿಶುದ್ಧವಾದ ಸ್ನೇಹದಿಂದ ಪುಂಡರೀಕನನ್ನು ಚಂದ್ರಾಪೀಡನೂ ಬಹಳ ಉತ್ಸಾಹದಿಂದ ಕೂಡಿಕೊಂಡು ಅಗಲದೆ ಇರುತ್ತಿದ್ದರು. ೯೫. ಈ ಕಾದಂಬರೀಗ್ರಂಥವು ಸರಸ್ವತೀವಲ್ಲಭನೆಂದು ಹೆಸರುವಾಸಿಯಾಗಿದ್ದ ಬಾಣಮಹಾಕವಿಯ ವಾಣಿಯಿಂದ ಸಂಸ್ಕೃತಭಾಷೆಯಲ್ಲಿ ಸುಂದರವಾದ ವಚನಗಳ ಹೊಳಪನ್ನು ಅತಿಶಯವಾಗಿ ಹರಡುತ್ತಾ ಜಗತ್ತಿನಲ್ಲಿ ಸರ್ವವಿದಿತವಾಗಿದೆ. ಅದೇ ಕಾದಂಬರಿಯು ಮತ್ತೆ ಈಗ ಕರ್ಣಾಟಭಾಷೆಯಲ್ಲಿ ಚಮತ್ಕಾರವನ್ನು ಹೊಂದಿ, ನಾಯಕನಾದ ಚಂದ್ರಾಪೀಡನ ಕಥೆಯಿಂದ ಕೂಡಿ, ಮೂರುಲೋಕಗಳಲ್ಲೂ ಸರ್ವವಿದಿತವಾಗಿ ಪ್ರಸಿದ್ಧಿಯನ್ನು ಪಡೆದು ಚಂದ್ರನೂ ನಕ್ಷತ್ರಗಳೂ ಇರುವವರೆಗೂ ಸ್ಥಿರವಾಗಿರುತ್ತದೆ. (ಟಿ). ಇಲ್ಲಿ “ರಾಜೇಂದ್ರಚಂದ್ರಾಂಕನೊಳ್ ಸಂಗತಿವೆತ್ತು” ಎಂಬ ವಚನದಿಂದ ಕವಿಗೆ ಆಶ್ರಯದಾತನಾದ ಚಂದ್ರನೆಂಬ ಮಹಾರಾಜನ ಅಂಕಿತದಿಂದ ಕೂಡಿಕೊಂಡು ಎಂಬ ಅರ್ಥವೂ ತೋರುತ್ತದೆ. ೯೬. ಇವು ಕಳಿಂಗದೇಶದಲ್ಲಿ ಹುಟ್ಟಿದ ಕುದುರೆಗಳೆಂದು ಪ್ರಸಿದ್ಧವಾಗಿವೆ. ಇಲ್ಲಿ ಕಾಂಭೋಜ ಬಾಹ್ಲೀಕ ದೇಶಗಳಲ್ಲಿ ಹುಟ್ಟಿದ ಕುದುರೆಗಳು ಹಿಂಡುಹಿಂಡಾಗಿವೆ. ಇವೆಲ್ಲ ಕವಿಗಳ ಕವಿತಾರಮಣಿಗೆ ಉಚಿತವಾದ ಬಳುವಳಿ ಎಂದು ಭೋಜಮಹಾರಾಜನು ತನ್ನ ಹೆಸರು ಪ್ರಕಾಶಕ್ಕೆ ಬರುವಂತೆ ಅನೇಕ
ಅತಿಚತುರಕವಿಕದಂಬಂ
ಸ್ತುತಿಯಿಸೆ ಚಾತುರ್ಯವೃತ್ತಿಯಂ ತಳೆದು ಜಗತ್
ಸ್ತುತನಾದ ನಾಗಪೂಜ್ಯಂ
ಕೃತಿಪಂ ತಾಂ ಸುಖದಿನಿರ್ಕೆಯಿನನೞಗೆವರಂ            ೯೭
ಇದು ಚೋದ್ಯಂ ಕವಿಹೃದ್ಗತಂ ನವರಸಂ ನಿರ್ದೋಷಮೆಂದೀಗಳಾ
ದುದು ಕಾದಂಬರಿಸೇವ್ಯಮಾದುದನಿತುಂ ತಾನೆಯ್ದೆ ಭೂಭಾಗದೊಳ್
ವಿದಿತಶ್ರೀಕವಿ ನಾಗವರ್ಮನ ವಚಸ್ಸಂದೋಹದಿಂ ದೋಷಮೊಂ
ದದಲಂಕಾರದ ವಸ್ತುಬಂಧಮಿದು ತಾನೇಂ ಮಾಡದೇಂಗೆಯ್ಯದೋ        ೯೮
ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ
ಸಮಾಪ್ತ
ಕರ್ಣಾಟಕ ಕಾದಂಬರಿ
ಸಂಪೂರ್ಣಂ
 
ದಾನಶಾಸನಗಳನ್ನು ಬರಿದು, ಬಹಳ ಸಂತೋಷದಿಂದ ವಿದ್ವಾಂಸರ ಸಮೂಹಕ್ಕೆ ತೃಪ್ತಿಯಾಗುವವರೆಗೂ ದಾನಮಾಡಿದ್ದಾನೆ.
೯೭. ಬಹಳ ಪ್ರತಿಭಾವಂತರಾದ ಕವಿಗಳ ಗುಂಪು ಸ್ತೋತ್ರಮಾಡುತ್ತಿರಲಾಗಿ, ಒಳ್ಳೆಯ ರಸಿಕತನವನ್ನು ಪಡೆದು ಲೋಕದಲ್ಲೆಲ್ಲಾ ಕೀರ್ತಿವಂತನಾದ ಮತ್ತು ನಾಗವರ್ಮನ ಗೌರವಕ್ಕೆ ಪಾತ್ರನಾದ ಈ ಕಾವ್ಯಕ್ಕೆ ಪೋಷಕನಾಯಕನಾದ ಮಹಾರಾಜನು ಸೂರ್ಯನಿರುವವರೆಗೂ ಸುಖವಾಗಿರಲಿ. ೯೮. ಈ ಕಾವ್ಯವು ಅದ್ಭುತವಾದುದು, ವಿದ್ವಾಂಸರ ಮನಸ್ಸಿಗೆ ಆನಂದವನ್ನುಂಟು ಮಾಡತಕ್ಕದ್ದು, ನವರಸಭರಿತವಾದುದು ಮತ್ತು ಕಾವ್ಯದೋಷಗಳೊಂದೂ ಇಲ್ಲದೆ ನಿರ್ದಿಷ್ಟವೆನಿಸಿರುವುದು. ಆದ್ದರಿಂದ ಈ ಕಾದಂಬರಿಯು ಲೋಕದಲ್ಲಿ ವಿಶೇಷವಾಗಿ ಓದಿ ಆನಂದಿಸಲು ತಕ್ಕುದಾಗಿದೆ. ಸುಪ್ರಸಿದ್ಧ ಕವಿಯಾದ ನಾಗವರ್ಮನ ವಾಗ್ಗುಂಫದಿಂದ (ವಾಕ್ಯರಚನೆ) ಮೆರೆಯವ, ದೋಷರಹಿತವಾದ ಕಾವ್ಯಾಲಂಕಾರಗಳಿಂದ ಶೋಭಿಸುವ ಈ ವಸ್ತುಕಾವ್ಯವು ಕಾವ್ಯದಿಂದ ಜನರಿಗೆ ಉಂಟಾಗುವ ಫಲಗಳನ್ನೆಲ್ಲಾ ನೀಡುತ್ತಾ ಪರಮಾನಂದವನ್ನುಂಟುಮಾಡುತ್ತದೆ.
ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ
ಮುಗಿಯಿತು
ಭದ್ರಂ ಶುಭಂ ಮಂಗಳಂ

Appendices

ಅನುಬಂಧಗಳು
೧. ಪೂರ್ವಕಥೆಗಳು
ಗಿಳಿಗೆ ಅಗ್ನಿಯ ಶಾಪ : ೧ – ೫೬
ಹಿಂದೆ ತಾರಕನೆಂಬ ಒಬ್ಬ ರಾಕ್ಷಸನು ದೇವತೆಗಳನ್ನು ಬಹಳವಾಗಿ ಪೀಡಿಸುತ್ತಿದ್ದನು. ಅವನ ಹಾವಳಿಯನ್ನು ತಾಳಲಾರದೆ ದೇವತೆಗಳು ಬ್ರಹ್ಮನಲ್ಲಿ ಮೊರೆಯಿಟ್ಟರು. ಆಗ ಬ್ರಹ್ಮನು “ದೇವತೆಗಲಿರಾ, ಈಗ ಪರಮೇಶ್ವರನು ಪಾರ್ವತಿಯನ್ನು ಮದುವೆಮಾಡಿಕೊಂಡು ಅವಳೊಂದಿಗೆ ಸಂಸಾರಸುಖವನ್ನು ಅನುಭವಿಸುತ್ತಿದ್ದಾನೆ. ನೀವು ಅವನನ್ನು ಪ್ರಾರ್ಥಿಸಿದರೆ ಆತನು ತನ್ನ ವೀರ್ಯವನ್ನು ಹೊರಗೆ ಬಿಡುತ್ತಾನೆ. ಅದನ್ನು ಅಗ್ನಿಯು ಧರಿಸಿದರೆ ಆಗ ಕುಮಾರನು ಹುಟ್ಟುತ್ತಾನೆ, ಅವನು ತಾರಕನನ್ನು ವಸುತ್ತಾನೆ” ಎಂದನು. ದೇವತೆಗಳು ಅಗ್ನಿಯನ್ನು ಈ ಕೆಲಸಕ್ಕೆ ಪ್ರೇರಿಸಲು ಅವನ ಬಳಿಗೆ ಬರುತ್ತಿದ್ದರು. ಅಗ್ನಿಗೆ ಇದು ತಿಳಿಯಿತು. ಈ ಕೆಲಸಕ್ಕೆ ಕೈಹಾಕಿದರೆ ತನಗೆ ಪಾರ್ವವತಿಯು ಶಾಪಕೊಟ್ಟಾಳೆಂಬ ಭೀತಿಯಿಂದ ಅವನು ಓಡಿಹೋಗಿ ಎಲ್ಲೋ ಅಡಗಿಕೊಂಡುಬಿಟ್ಟನು. ದೇವತೆಗಳು ಹುಡುಕಿಕೊಂಡು ಹೊರಟರು. ದಾರಿಯಲ್ಲಿ ಅವರು ಒಂದು ದೊಡ್ಡ ಆನೆಯನ್ನು ಕಂಡು “ನೀನು ಅಗ್ನಿಯನ್ನು ಕಂಡೆಯಾ?” ಎಂದು ಕೇಳಿದರು. ಅದು ಈ ಅರಳಿಮರದಲ್ಲಿ ಅಡಗಿಕೊಂಡಿದ್ದಾನೆಂದು ಅದನ್ನು ತೋರಿಸಿತು. ಅಗ್ನಿಯು ಅಲ್ಲಿಂದ ಓಟಕಿತ್ತು ಒಂದು ಬನ್ನಿಮರದಲ್ಲಿ ಅಡಗಿಕೊಂಡನು. ದೇವತೆಗಳು ಅವನನ್ನೇ ಹಿಂಬಾಲಿಸಿ ದಾರಿಯಲ್ಲಿ ಕಂಡ ಒಂದು ಗಿಳಿಯನ್ನು “ಅಗ್ನಿಯನ್ನು ನೀನು ಕಂಡೆಯಾ?” ಎಂದು ಕೇಳಿದರು. ಅದು “ಈ ಬನ್ನಿಮರದಲ್ಲಿದ್ದಾನೆ” ಎಂದು ಹೇಳಿತು. ದೇವತೆಗಳು ಅಲ್ಲಿ ಅಗ್ನಿಯನ್ನು ಕಂಡುಹಿಡಿದು ಅವನನ್ನು ತಮ್ಮ ಸಹಾಯಕ್ಕೆ ಕರೆದೊಯ್ದರು. ಅಗ್ನಿಯು ತಾನು ಅಡಗಿದ್ದನ್ನು ತಿಳಿಸಿದ ಆನೆಯ ಕುಲಕ್ಕೆ ಜಿಹ್ವಾಪರಿವೃತ್ತಿ (ನಾಲಿಗೆಯು ಹಿಂದಕ್ಕೆ ತಿರುಗುವಿಕೆ)ಯುಂಟಾಗಲಿ ಎಂದೂ, ಗಿಳಿಯ ಕುಲಕ್ಕೆ ಅಸುಟಾಲಾಪ (ಸ್ಪಷ್ಟವಾಗಿ) ಮಾತನಾಡಲು ಆಗದಿರುವಿಕೆ)ವುಂಟಾಗಲಿ ಎಂದೂ ಶಾಪವಿತ್ತನು.
ಅಗಸ್ತ್ಯಮಹರ್ಷಿಯು ವಾತಾಪಿಯನ್ನು ನಿಗ್ರಹಿಸಿದುದು: ೧ – ೮೬
ಇಲ್ವಲ, ವಾತಾಪಿ ಎಂಬ ಇಬ್ಬರು ಅಣ್ಣತಮ್ಮಂದಿರಾದ ರಾಕ್ಷಸರಿದ್ದರು. ಅವರು ಋಷಿಗಳಿಗೆ ಬಹಳ ಬಾಧೆಯನ್ನು ಕೊಡುತ್ತಿದ್ದುರ. ಅವರು ಬ್ರಾಹ್ಮಣರನ್ನು ಊಟಕ್ಕೆ ಕರೆಯುತ್ತಿದ್ದರು. ಇಲ್ವಲನು ವಾತಾಪಿಯನ್ನು ಮೇಕೆಯನ್ನಾಗಿ ಮಾಡಿಕೊಂಡು ಆ ಮಾಂಸವನ್ನು ಆಹ್ವಾನಿತರಾದ ಬ್ರಾಹ್ಮಣರಿಗೆ ಬಡಿಸುತ್ತಿದ್ದನು. ಭೋಜನವಾದ ಮೇಲೆ “ವಾತಾಪೇ ಆಗಚ್ಛ” (ವಾತಾಪಿಯೇ ಹೊರಕ್ಕೆ ಬಾ) ಎಂದು ಕೂಗುತ್ತಿದ್ದನು. ಕೂಡಲೆ ವಾತಾಪಿಯ ಬ್ರಾಹ್ಮಣರ ಹೊಟ್ಟೆಯನ್ನು ಸೀಳಿಕೊಂಡು ಹೊರಕ್ಕೆ ಬರುತ್ತಿದ್ದನು. ಬಳಿಕ ಅವರು ಸತ್ತ ಆ ಬ್ರಾಹ್ಮಣರ ಧನ ಧಾನ್ಯಾದಿಗಳನ್ನು ಅಪಹರಿಸುತ್ತಿದ್ದರು. ಹೀಗೆ ಅನೇಕ ಮಂದಿ ಬ್ರಾಹ್ಮಣರು ಕೊಲೆಗೀಡಾದರು. ಒಮ್ಮೆ ಅಗಸ್ತ್ಯನಿಗೆ ಇದೇ ಗತಿಯೊದಗಿತು. ಇಲ್ವಲನು ವಾತಾಪಿಯನ್ನು ಅದೇ ರೀತಿ ಆಡನ್ನಾಗಿ ಮಾಡಿ ಅವರಿಗೆ ತಿನ್ನಿಸಿ ಹಿಂದಿನಂತೆಯೆ
೧. ಪೂರ್ವ ಕಥೆಗಳು
“ವಾತಾಪೇ ಆಗಚ್ಛ” ಎಂದು ಕೂಗಿದನು. ಕೂಡಲೆ ಅಗಸ್ತ್ಯ ಮಹರ್ಷಿಯು “ವಾತಾಪೇ ಜೀರ್ಣೋಭವ” (ವಾತಾಪಿಯೇ ಅರಗಿಹೋಗು) ಎಂದು ಹೊಟ್ಟೆಯ ಮೇಲೆ ಕೈಯಾಡಿಸಿದನು. ವಾತಾಪಿಯು ಆ ಮುನಿಯ ಜಠರಾಗ್ನಿಗೆ ಆಹುತಿಯಾದನು. ಕೋಪಗೊಂಡ ಇಲ್ವಲನು ಅಗಸ್ತ್ಯನ ಮೇಲೆ ಎರಗಲು ಧಾವಿಸಿ ಬಂದನು. ಮಹರ್ಷಿಯು ಅವನನ್ನು ಕ್ರೂರದೃಷ್ಟಿಯಿಂದ ನೋಡಿದ ಕೂಡಲೆ ಅವನು ಸುಟ್ಟು ಬೂದಿಯಾದನು.
ವಿಂಧ್ಯದಮನ : ೧ – ೮೬
ಹಿಂದೊಮ್ಮೆ ನಾರದಮಹರ್ಷಿಯು ವಿಂಧ್ಯಪರ್ವತದ ಸಮೀಪಕ್ಕೆ ಬಂದನು. ವಿಂಧ್ಯಾದೇವನು ಬಹಳ ಭಕ್ತಿಯಿಂದ ಅವನನ್ನು ಸ್ವಾಗತಿಸಿದನು. ಕುಶಲ ಸಂಭಾಷಣೆಯಾದ ಮೇಲೆ ನಾರದನು ಅವನನ್ನು ಕುರಿತು “ವಿಂಧ್ಯದೇವ, ಸೂರ್ಯನು ಪ್ರತಿನಿತ್ಯವೂ ಮೇರುಪರ್ವತವನ್ನು ಪ್ರದಕ್ಷಿಣೆ ಮಾಡುತ್ತಾನೆ. ಹಾಗೆಯೇ ನಿನಗೇಕೆ ಮಾಡಬಾರದು. ನೀನೇನೂ ಮೇರುಪರ್ವತಕ್ಕಿಂತ ಕಮ್ಮಿಯಲ್ಲ.
ಇದು ನನಗೆ ಬಹಳ ಖೇದವನ್ನುಂಟುಮಾಡುತ್ತಿದೆ. ಅವನು ನಿನಗೂ ಪ್ರದಕ್ಷಿಣೆ ಮಾಡುವಂತೆ ಏಕೆ ಮಾಡಿಕೊಳ್ಳಬಾರದು?” ಎಂದು ಹೇಳಿ ಹೊರಟುಹೋದನು. ಬಳಿಕ ವಿಂಧ್ಯನು ಸೂರ್ಯನನ್ನು ತನಗೂ ಪ್ರದಕ್ಷಿಣೆ ಹಾಕಬೇಕೆಂದು ಕೇಳಿದನು. ಅವನು ಒಪ್ಪಲಿಲ್ಲ. ವಿಂಧ್ಯನಿಗೆ ಕೋಪಬಂತು. ಸೂರ್ಯನ ಗತಿಗೆ ಭಂಗಬರುವಂತೆ ಆಕಾಶದಲ್ಲಿ ಎತ್ತರವಾಗಿ ಬೆಳೆದನು. ಸೂರ್ಯನ ಗತಿಗೆ ತಡೆಯುಂಟಾಯಿತು. ಭೂಮಿಯ ಮೇಲೆ ಒಂದು ಕಡೆ ಬರಿಯ ಹಗಲು ಮತ್ತೊಂದು ಕಡೆ ರಾತ್ರಿಯುಂಟಾಯಿತು. ಇದರಿಂದ ಜನರಿಗೆ ಬಹಳ ತೊಂದರೆಯಾಯಿತು. ಆದ ದೇವತೆಗಳು ಕಾಶಿಯಲ್ಲಿದ್ದ ಅಗಸ್ತ್ಯಮಹರ್ಷಿಗೆ ಮೊರೆಯಿಟ್ಟರು. ಆಗ ಆ ಮಹರ್ಷಿಯು ಪತ್ನೀಸಮೇತನಾಗಿ ದಕ್ಷಿಣ ದಿಕ್ಕಿಗೆ ಹೊರಟನು. ವಿಂಧ್ಯಪರ್ವತದ ಹತ್ತಿರಕ್ಕೆ ಬಂದಾಗ ವಿಂಧ್ಯನು ತನ್ನ ಎತ್ತರವನ್ನು ತಗ್ಗಿಸಿ ನಮಸ್ಕರಿಸಿದನು. ಅಗಸ್ತ್ಯನು “ವತ್ಸ, ನಾನು ಮರಳಿ ಬರುವವರೆಗೂ ಹೀಗೆಯೇ ಇರು” ಎಂದು ಕಟ್ಟಾಜ್ಞೆಮಾಡಿ ದಕ್ಷಿಣದೇಶಕ್ಕೆ ಬಂದುಬಿಟ್ಟನು. ಮತ್ತೆ ಅವರು ಉತ್ತರದೇಶಕ್ಕೆ ಮರಳಿ ಹೋಗಲಿಲ್ಲ. ವಿಂಧ್ಯಪರ್ವತವು ಈಗಲೂ ಹಾಗೆಯೇ ನಿಂತಿದೆ. ಸೂರ್ಯನು ಎಂದಿನಂತೆ ಚಲಿಸತೊಡಗಿದನು.
ಸಮುದ್ರಪಾನ : ೧ – ೮೬
ಕಾಲೇಯರೆಂಬ ರಾಕ್ಷಸರ ತಂಡವೊಂದು ತಪಸ್ವಿಗಳಿಗೆಲ್ಲ ಬಹಳ ಹಿಂಸೆಯನ್ನು ಕೊಡುತ್ತಿತ್ತು. ರಾತ್ರಿಯ ವೇಳೆಯಲ್ಲಿ ಋಷ್ಯಾಶ್ರಮಗಳಿಗೆ ಮುತ್ತಿಗೆ, ಹಾಕಿ, ಋಷಿಗಳನ್ನು ಕೊಂದು ತಿಂದು ಓಡಿಹೋಗಿ ಸಮುದ್ರದ ಮಡುವಿನಲ್ಲಿ ಅಡಗಿಕೊಳ್ಳುತ್ತಿದ್ದರು. ಇದರಿಂದ ಋಷಿಗಳು ಕಂಗೆಟ್ಟು ತಪಸ್ಸನ್ನು ಬಿಟ್ಟು ದಿಕ್ಕುಪಾಲಾಗಿ ಓಡಿಹೋದರು. ಇಂದ್ರನೇ ಆಗಲಿ ಯಾರೇ ಆಗಲಿ ಅಟ್ಟಿಸಿಕೊಂಡು ಬಂದರೆ ಓಡಿಹೋಗಿ ಸಮುದ್ರದಲ್ಲಿ ಮುಳುಗಿ ಕಣ್ಮರೆಯಾಗಿಬಿಡುತ್ತಿದ್ದರು. ದೇವತೆಗಳು ಶ್ರೀಮನ್ನಾರಾಯಣನನ್ನು ಮರೆಹೊಕ್ಕರು. ಶ್ರೀಮನ್ನಾರಾಯಣನು “ಸಮುದ್ರದ ನೀರನ್ನು ಖಾಲಿ ಮಾಡಿದರೆ ಅವರನ್ನು ಅನಾಯಾಸವಾಗಿ ಹಿಡಿದು ಕೊಲ್ಲಬಹುದು. ಸಮುದ್ರದ ನೀರನ್ನು ಕುಡಿಯಲು ಮಹಾತ್ಮನಾದ ಅಗಸ್ತ್ಯನೇ ಸಮರ್ಥನು” ಎಂದನು. ಆಗ ದೇವತೆಗಳೆಲ್ಲರೂ ಈ ಮಹಾಕಾರ್ಯವನ್ನು ಸಾಸಲು ಅಗಸ್ತ್ಯಮುನಿಯನ್ನು ಬೇಡಿಕೊಂಡರು. ಅಗಸ್ತ್ಯಮಹರ್ಷಿಯು ದೇವತೆಗಳಿಗೆ ಅಭಯವನ್ನು ಕೊಟ್ಟು, ಅವರೊಂದಿಗೆ ಸಮುದ್ರತೀರಕ್ಕೆ ಹೋಗಿ ಸಮುದ್ರದ ನೀರನ್ನೆಲ್ಲ ಏಕಾಪೋಷನವಾಗಿ ಕುಡಿದುಬಿಟ್ಟನು. ಸಮುದ್ರವು ಖಾಲಿಯಾಯಿತು. ಒಳಗೆ ಅಡಗಿದ್ದ ಕಾಲೇಯರು ದೇವತೆಗಳ ಕಣ್ಣಿಗೆ ಬಿದ್ದರು. ದೇವತೆಗಳು ಅವರೊಂದಿಗೆ ಕಾದಾಡಿ ಅವರನ್ನು ನಾಮಾವಶೇಷರನ್ನಾಗಿ ಮಾಡಿದರು.
ಕೆಲವು ಕಾಲವು ಕಳೆದ ಮೇಲೆ ಖಾಲಿ ಬಿದ್ದ ಸಮುದ್ರವು ಭಗೀರಥನು ಭೂಮಿಗೆ ಇಳಿಸಿದ ಗಂಗಾನದಿಯಿಂದ ಮತ್ತೆ ತುಂಬಿಕೊಂಡಿತು.
ರಾವಣನು ಕೈಲಾಸವನ್ನು ಕಿತ್ತುದು : ೧ – ೧೮, ೫ – ೪೨
ಲಂಕಾಪತಿಯಾದ ರಾವಣನು ದಿಗ್ವಿಜಯಕ್ಕಾಗಿ ಹೊರಟು ಕುಬೇರನನ್ನು ಗೆದ್ದು ಅವನಲ್ಲಿದ್ದ ಪುಷ್ಪಕವೆಂಬ ವಿಮಾನವನ್ನು ಕಿತ್ತುಕೊಂಡನು. ಅದು ಬೇಕಾದ ಕಡೆಗೆ ಹೋಗಬಲ್ಲ ಅದ್ಭುತವಾದ ಶಕ್ತಿಯುಳ್ಳದ್ದು. ರಾವಣನು ಅದರಲ್ಲಿ ಕುಳಿತು ಮುಂದೆ ಹೋಗುತ್ತಿರುವಲ್ಲಿ ಇದ್ದಕ್ಕಿದಂತೆ ಅದು ನಿಂತುಬಿಟ್ಟಿತು. ಕಾರಣವನ್ನು ವಿಚಾರಿಸುವಲ್ಲಿ ಇದು ಕೈಲಾಸಪರ್ವತದ ಮೇಲುಭಾಗವೆಂದೂ ಇಲ್ಲಿ ಯಾವ ವಿಮಾನವೂ ಹಾರಾಡಬಾರದೆಂದೂ ತಿಳಿಯಿತು. ರಾವಣನಿಗೆ ಕೋಪ ಬಂದು ಆ ಬೆಟ್ಟವನ್ನು ಕಿತ್ತೊಗೆಯಬೇಕೆಂದು ಮನಸ್ಸುಮಾಡಿ ಕೆಳಗಿಳಿದು ತನ್ನ ತೋಳುಗಳಿಂದ ಕಿತ್ತು ಎತ್ತಿದನು, ಬೆಟ್ಟದ ಮೇಲಿದ್ದ ಶಿವನ ಪರಿವಾರವೆಲ್ಲ ಗಾಬರಿಗೊಂಡರು. ಪಾರ್ವತಿಯು ಹೆದರಿ ಪರಮೇಶ್ವರನನ್ನು ತಬ್ಬಿಕೊಂಡಳು. ಪರಮೇಶ್ವರನು ತನ್ನ ಹೆಬ್ಬೆರಳಿನಿಂದ ಬೆಟ್ಟವನ್ನು ಒಮ್ಮೆ ಅಮುಕಿದನು. ಪರ್ವತವು ತನ್ನ ಸ್ಥಳದಲ್ಲಿ ಮತ್ತೆ ತಳವೂರಿತು. ರಾವಣನ ತೋಳುಗಳು ಪರ್ವತದ ಅಡಿಯಲ್ಲಿ ಸಿಕ್ಕಿಕೊಂಡು ಬಿಟ್ಟುವು. ರಾವಣನು ಗಟ್ಟಿಯಾಗಿ ಕಿರುಚುತ್ತಾ ಎಳೆದುಕೊಳ್ಳಲು ಪ್ರಯತ್ನಿಸಿದನು. ಸಾಧ್ಯವೇ ಆಗಲಿಲ್ಲ. ಬಳಿಕ ಪರಮೇಶ್ವರನನ್ನು ಪರಿಪರಿಯಾಗಿ ಸ್ತೋತ್ರಮಾಡಲುಪಕ್ರಮಿಸಿದನು. ಬಹಳ ಕಾಲದ ಮೇಲೆ ಪರಮೇಶ್ವರನಿಗೆ ಕನಿಕರವುಂಟಾಗಿ ತೋಳುಗಳನ್ನು ಬಿಡಿಸಿ ವಿಮಾನವು ಮುಂದಕ್ಕೆ ಚಲಿಸಲು ಅನುಮತಿಯನ್ನು ಕೊಟ್ಟನು.
ನರ್ಮದಾನದಿಯ ಆವಿರ್ಭಾವ : ೨ – ೧೬ ವ
ಭರತಖಂಡದ ಸಪ್ತಮಹಾನದಿಗಳಲ್ಲಿ ಒಂದಾದ ನರ್ಮದಾನದಿಯು ಅಮರ ಕಂಟಕ ಅಥವಾ ಮೇಖಲಕವೆಂಬ ಪರ್ವತದಲ್ಲಿ ಹುಟ್ಟುತ್ತದೆ. ಅದು ಅಲ್ಲಿ ದೊಡ್ಡ ಬಿದಿರು ಹಿಂಡಲಿನಿಂದ ಹೊರಕ್ಕೆ ಬರುತ್ತದೆ ಎಂದು ಹೇಳಲ್ಪಟ್ಟಿದೆ.
೧. ಪೂರ್ವ ಕಥೆಗಳು
ಮಹರ್ಷಿಯ ಪುತ್ರನಾದ ಋಷ್ಯಶೃಂಗನೆಂಬ ಮಹರ್ಷಿಯನ್ನು ಬರಮಾಡಿಕೊಂಡು, ಅವನ ಪೌರೋಹಿತ್ಯದಲ್ಲಿ “ಪುತ್ರಕಾಮೇಷ್ಟಿ” ಎಂಬ ಯಾಗವನ್ನು ಮಾಡಿದನು. ಯಾಗವು ಮುಗಿಯುತ್ತಿರುವಲ್ಲಿ ಅಗ್ನಿಕುಂಡದಿಂದ ದೇವಪುರುಷನೊಬ್ಬನು ಆವಿರ್ಭವಿಸಿ ಚಿನ್ನದ ಪಾತ್ರೆಯಲ್ಲಿ ತುಂಬಿದ್ದ ಪಾಯಸವನ್ನು ದಶರಥನಿಗೆ ಕೊಟ್ಟನು. ರಾಜನು ತನ್ನ ಮೂವರು ರಾಣಿಯರಿಗೆ ಅದನ್ನು ಕುಡಿಸಿದನು. ಅವರು ಗರ್ಭವತಿಯರಾಗಿ ನಾಲ್ವರು ಪುತ್ರರನ್ನು ಪಡೆದರು. ಅವರೇ ರಾಮ ಲಕ್ಷ ಣ ಭರತ ಶತ್ರುಘ್ನರು. (ಇಲ್ಲಿ ವಿಭಾಂಡಕನೆಂದರೆ ವಿಭಾಂಡಕನ ಮಗನಾದ ಋಷ್ಯಶೃಂಗನೆಂದು ಅರ್ಥಮಾಡಬೇಕು).
ರಂಭೆಯು ಕುದುರೆಯಾದುದು: ೩ – ೧೩ ವ
ಹಿಂದೆ ಸ್ಥೂಲಶಿರಸ್ಸು ಎಂಬ ಮಹರ್ಷಿಯು ದರ್ಭೆ ಸಮಿತ್ತುಗಳನ್ನು ತರುವುದಕ್ಕಾಗಿ ಕಾಡಿನಲ್ಲಿ ತಿರುಗಾಡುತ್ತಿರುವಲ್ಲಿ “ಅಯ್ಯೋ, ನಾವು ಹಳ್ಳಕ್ಕೆ ಬೀಳುತ್ತಿದ್ದೇವೆ. ನಮ್ಮನ್ನು ಕಾಪಾಡು” ಎಂಬ ಆರ್ತನಾದವನ್ನು ಕೇಳಿ ಅಲ್ಲಿಗೆ ಬಂದನು. ಒಂದು ಬಳ್ಳಿಯನ್ನು ಹಿಡಿದುಕೊಂಡು ಜೋಲಾಡುತ್ತಾ ಇನ್ನೇನು ದೊಡ್ಡ ಹಳ್ಳಕ್ಕೆ ಬಿದ್ದು ಹೋಗುವ ಸ್ಥಿತಿಯಲ್ಲಿದ್ದ ಪುರುಷರನ್ನು ಕಂಡು ನೀವು ಯಾರು? ಎಂದು ಕೇಳಿದನು. ಅವರು “ನಾವು ಸ್ಥೂಲಶಿರಸ್ಸಿನ ಪಿತೃಗಳು. ಅವರು ಬ್ರಹ್ಮಚಾರಿಯಾಗಿದ್ದು ಸಂತಾನವನ್ನು ಮಾಡಿಕೊಳ್ಳಲಿಲ್ಲ. ಅವನ ಕಾಲಾನಂತರದಲ್ಲಿ ನಾವೆಲ್ಲರೂ ನರಕದಲ್ಲಿ ಬೀಳುತ್ತೇವೆ” ಎಂದರು. ಸ್ಥೂಲಶಿರಸ್ಸು ಅದನ್ನು ಕೇಳಿ ವಂಶವೃದ್ಧಿಗಾಗಿ ತನ್ನನ್ನು ವರಿಸುವಂತೆ ರಂಭೆಯನ್ನು ಕೇಳಿದನು. ಅವಳು “ನನಗೀಗ ದೇವತೆಗಳ ಕೆಲಸವೊಂದಿದೆ. ಅದನ್ನು ಮಾಡಿ ಮುಗಿಸಿ ಬಂದುಬಿಡುತ್ತೇನೆ” ಎಂದು ಹೇಳಿ ಹೊರಟುಹೋದವಳು ಎಷ್ಟು ಹೊತ್ತಾದರೂ ಬರಲೇಇಲ್ಲ. ಕೋಪಗೊಂಡ ಮಹರ್ಷಿಯು “ಹೆಣ್ಣು ಕುದುರೆಯಾಗು” ಎಂದು ಶಪಿಸಿದನು. ನರನಾರಾಯಣರ ಅವತಾರದವರೆಗೆ ಆ ಶಾಪವು ನಡೆಯತಕ್ಕುದಾಗಿತ್ತು.
ಅಷ್ಟವಸುಗಳಿಗೆ ಶಾಪ: ೮ – ೮೮
ಧರ್ಮಪ್ರಜಾಪತಿಯಿಂದ ದಕ್ಷಪುತ್ರಿಯಾದ ವಸು ಎಂಬುವಳಲ್ಲಿ ಆಪ, ಧರ, ದ್ರುವ ಸೋಮ, ಅನಿಲ, ಅನಲ, ಪ್ರತ್ಯೂಷ, ಪ್ರಭಾಸ ಎಂಬ ಎಂಟು ಮಕ್ಕಳು ಹುಟ್ಟಿದರು. ಇವರಿಗೆ ಅಷ್ಟವಸುಗಳೆಂದು ಹೆಸರು.
ಒಮ್ಮೆ ಇವರು ಎಂಟು ಮಂದಿಯೂ ತಮ್ಮ ಮಡದಿಯರೊಂದಿಗೆ ಸಂಚರಿಸುತ್ತಾ ವಸಿಷ್ಠಮಹರ್ಷಿಯ ಆಶ್ರಮದ ಸಮೀಪದಲ್ಲಿ ನಂದಿನೀಧೇನುವನ್ನು ಕಂಡು ಅದನ್ನು ಅಪಹರಿಸತೊಡಗಿದರು. ವಸಿಷ್ಠನು ಭೂಲೋಕದಲ್ಲಿ ಹುಟ್ಟುವಂತೆ ಅವರಿಗೆ ಶಾಪವನ್ನು ಕೊಟ್ಟನು. ಅದರಿಂದ ಅವರು ಆಗ ಶಂತನುಚಕ್ರವರ್ತಿಯ ಹೆಂಡತಿಯಾಗಿದ್ದ ಗಂಗಾದೇವಿಯಲ್ಲಿ ಮಾನವರಾಗಿ ಜನಿಸಿದರು, ಹಿರಿಯವನಾದ ಆಪನು ವಸಿಷ್ಠಶಾಪಕ್ಕೆ ಮೂಲಕಾರಣನಾದುದರಿಂದ ಭೀಷ್ಮನಾಗಿ ಹುಟ್ಟಿ ಬಹುಕಾಲ ಭೂಮಿಯಲ್ಲಿರಬೇಕಾಯಿತು. ಮಿಕ್ಕ ಏಳುಮಂದಿಯೂ ಹುಟ್ಟಿದ ಕೂಡಲೆ ಸತ್ತು ಶಾಪವನ್ನು ನೀಗಿಕೊಂಡು ತಮ್ಮ ಹಿಂದಿನ ದೇಹವನ್ನು ಪಡೆದರು.


ಕಠಿನ ಪದಗಳ ಅರ್ಥ
ಬ
ಬಂಚ – ಕೊಳಲು ೬ – ೧೬೭
ಬಂಟುತನ – ಪರಾಕ್ರಮ ೩ – ೯೮
ಬಂಡು – ಹೂವಿನ ರಸ, ಮಕರಂದ ೧ – ೯೭ವ
ಬಂಬಲ್ – ಗುಂಪು, ಸಮೂಹ ೧ – ೯೭
ಬಗೆಗೆಡು – ಮನಸ್ಸು ಕೆಡು ೩ – ೧೮೬
ಬಟ್ಟೆ – ದಾರಿ ೧ – ೧೪೫
ಬಡತನ – ಕೃಶವಾಗಿರುವಿಕೆ ೨ – ೯೯
ಬಡಬಾಗ್ನಿ – ಸಮುದ್ರದೊಳಗೆ ಹೆಣ್ಣಾನೆಯ ಬಾಯಲ್ಲಿದ್ದು ಸಮುದ್ರದ ಹೆಚ್ಚುವರಿ ನೀರನ್ನು ಹೀರುವ ಬೆಂಕಿ ೭ – ೨೩
ಬಣ್ಣವುರ – ನಾನಾ ಬಣ್ಣ, ವರ್ಣಪೂರ ೯ – ೧೧ವ
ಬರಿತ – ಕಿವುಡಾದ ೩ – ೧೧೬
ಬನ್ನ – ವಿಘ್ನ, ಉಪದ್ರವ, ಕಷ್ಟ ೩ – ೯೯
ಬಯಲ್ದಾವರೆ – ನೆಲದಾವರೆ ೮ – ೪೫ವ
ಬರಿ – ಪಕ್ಕ ೧ – ೧೯೮
ಬಲವರ್ – ಪ್ರದಕ್ಷಿಣೆಮಾಡು ೨ – ೬೭
ಬಲಾಕೆ – ಬೆಳ್ಳಕ್ಕಿ ೭ – ೨೧ವ
ಬಲಾಕೃತ – ಸೇನಾಪತಿ, ದಳವಾಯಿ ೩ – ೧ವ
ಬಲಿಕೆಯ್ – ಬಿಗಿಹಿಡಿ ೮ – ೧೫೬
ಬಲಿಭುಕ್ – ಕಾಗೆ ೨ – ೬೭
ಬವಸೆ – ಉದ್ಯೋಗ, ವ್ಯವಸಾಯ, ಪ್ರಯತ್ನ ೮ – ೭೭ವ
ಬಸವೞ – ಶಕ್ತಿಗುಂದು, ಮೈಮರೆ ೧ – ೧೪೯
ಬೞಯಟ್ಟು – ದೂತನನ್ನು ಕಳುಹಿಸು ೩ – ೧
ಬೞಸಲ್ – ಜೊತೆಯಲ್ಲಿರು, ಹಿಂಬಾಲಿಸು ೧೦ – ೮೯
ಬಾಂದೊ – ಆಕಾಶಗಂಗೆ, ದೇವಗಂಗೆ ೩ – ೧೧೭
ಬಾಡುಂದಳಿರ್ – ಬಾಡಿದ ಚಿಗುರು ೮ – ೧ವ
ಬಾಯೞ – ಬಾಯಿ ಸೋಲು ೫ – ೧೭೦
ಬಾಯ್ದೆ – ತುಟಿ ೫ – ೧೬೪
ಬಾಸಣಿಗೆ – ಹೊದ್ದಿಕೆ ೭ – ೩
ಬಾಸಣಿಸು – ಮುಚ್ಚು ೧ – ೬೦ವ
ಬಾಸೆ – ಭಾಷೆ ೮ – ೭೨
ಬಾಸೆ – ಹೆಗಸರ ಹೊಕ್ಕಳಿಂದ ಎದೆಯವರೆಗೆ ಬೆಳೆದಿರುವ ಕೂದಲ ಗೆರೆ, ಸಾಲು ೨ – ೯೮
ಬಾಳ್ – ಕತ್ತಿ, ಖಡ್ಗ ೧ – ೧೩೪ವ
ಬಾಳ – ಲಾಮಂಚ ೮ – ೧೨೩
ಬಾೞ್ಕೆ – ಜೀವನ ೫ – ೧೯೨
ಬಾೞ್ಮೊದಲ್ – ಮೂಲಭೂತ ೫ – ೧೮೩ ಬಿಂದುಬಿಡು – ಬೆವರುವುದರಿಂದ ನೀರನ್ನು ಹನಿಸು ೮ – ೪೭
ಬಿಕ್ಕಿರಿ – ಸೊಳ್ಳೆ ೮ – ೩ರ
ಬಿಕ್ಕೆ – ಭಿಕ್ಷೆ ೫ – ೯೩
ಬಿಗುರ್ – ಭಯಪಡು ೧೦ – ೫೫ವ
ಬಿಡೆ – ಹೆಚ್ಚಾಗಿ ೧೦ – ೪೭ವ
ಬಿತ್ತರಿಸು – ಹರಡು, ವಿಸ್ತರಿಸು ೫ – ೪೩
ಬಿದಿ – ಬ್ರಹ್ಮ, ವಿ ೫ – ೧೪೪
ಬಿಜ್ಜಣಿಗೆ – ಬೀಸಣಿಗೆ ೭ – ೨೨
ಬಿಣ್ಪು – ಅತಿಶಯ ೬ – ೧೨೧
ಬಿದಿರ್ – ಕೊಡಹು ೮ – ೪೫ವ
ಬಿಯದ – ಬೇಡ,ವ್ಯಾಧ ೧ – ೧೪೬
ಬಿಪ್ಪಂಡಿಸು – ದ್ವೇಷಿಸು ೩ – ೮೨
ಬಿಸುಸುಯ್ – ನಿಟ್ಟುಸಿರು ಬಿಡು ೧ – ೧೪೯
ಬಿಸಕಾಂಡ – ತಾವರೆದಂಟು ೧ – ೪೪
ಬೀಡುಗೆಯ್ – ವಸತಿಮಾಡು, ಬಿಡಾರಹಾಕು ೯ – ೧ವ
ಬೀಡುದಾಣ – ವಾಸಸ್ಥಾನ ೮ – ೧೨೦
ಬೀೞ್ಜೊಂಪ – ಇಳಿಬಿದ್ದಿರುವ ಮಂಟಪ, ಲತಾಗೃಹ ೮ – ೧೧೨
ಬೂತಾಟ – ಬೂಟಾಟಿಕೆ ೬ – ೮೩
ಬೃಂಹಿತ – ಆನೆಯ ಕೂಗು, ಗರ್ಜಿತ
ಬೆಂಡೇೞು – ಜಡವಾಗು ೯ – ೧೦
ಬೆಟ್ಟವಟ್ಟನೆ – ಒರಟಾಗಿ ೧೦ – ೪೦ವ
ಬೆಟ್ಟಿದ – ಕ್ರೂರಿ, ಕೆಟ್ಟವ ೧ – ೧೬೫
ಬೆಳ್ಳರಿಸು – ಬಿಳುಪಾಗು ೫ – ೧೪೫
ಬೆಳ್ಕಱು – ಹೆದರು ೬ – ೯೩
ಬೆಱಂಟು – ನೆಲವನ್ನು ಕೆರೆ ೩ – ೧೫
ಬೇಟ – ಪ್ರೀತಿ, ಪ್ರಣಯ ೫ – ೩೮
ಬೇಟಕಾರ್ತಿ – ಕಾಮ ಉಳ್ಳವಳು, ಕಾಮಿನಿ ೭ – ೧೬೩
ಬೇಡವಟ್ಟ – ಬೇಡರ ಬೀಡು ೧೦ – ೪೧ವ
ಬೇವಸ – ವಿರಹವ್ಯಥೆ ೭ – ೩೧
ಬೈಗು – ಸಂಜೆ ೧ – ೧೨೯
ಬ್ರಹ್ಮಸೂತ್ರ – ಜನಿವಾರ ೪ – ೫೩
ಬೊಬ್ಬುಳಿಕೆ – ಗುಳ್ಳೆ ೮ – ೧೦೩ವ
ಭ
ಭವ – ಶಿವ ೨ – ೩
ಭವಸ್ಮ ತಿ – ಹಿಂದಿನ ಜನ್ಮದ ನೆನಪು ೧ – ೭೭
ಭವಾದ್ರಿ – ಕೈಲಾಸ ೪ – ೬೦
ಭವ್ಯ – ಕ್ಷೇಮ ೬ – ೭೪
ಭವ್ಯೇತರ – ನೀಚ, ದುರ್ಜನ ೩ – ೭೪
ಭಸಿತಪುಂಡ್ರಕ – ಮೂರೆಳೆ ವಿಭೂತಿ ೧ – ೧೭೧
ಭಾವೋದ್ಭವ – ಕಾಮ, ಮನ್ಮಥ ೫ – ೩೩
ಭೂಜ – ಮರ ೨ – ೬೭
ಭೂಭುಜ – ರಾಜ ೧ – ೮
ಭೂಭೃತ್ಸುತೆ – ಹಿಮವಂತನ ಮಗಳು, ಪಾರ್ವತಿ ೧ – ೩೮
ಭೃಂಗಾರು – ಚಿನ್ನದ ಪಾತ್ರೆ, ಬಟ್ಟಲು ೮ – ೧೨೦
ಭೋಗ – ಹಾವಿನ ಹೆಡೆ ೧ – ೧
ಭೈತ್ರ – ಹಡಗು ೮ – ೧೨೫
ಭ್ರುಕುಟಿ – ಹುಬ್ಬುಗಂಟು ೨ – ೧೧
ಮ
ಮಂಡಳಾಗ್ರ – ಕೊಂಕುಕತ್ತಿ, ಅಡಾಯುಧ ೮ – ೩ರ
ಮಂದುರ – ಕುದುರೆಲಾಯ, ವಾಜಿಶಾಲೆ ೭ – ೯ವ
ಮಂಜೀರ – ಕಾಲ್ಗಡಗ ೨ – ೫೯
ಮಕರಕುಂಡಲ – ಕಿವಿಯ ಕಡುಕು ೫ – ೧೮೪ವ
ಮಕರದ್ವಜ – ಮನ್ಮಥ ೧೦ – ೫೫
ಮಕರಿಕಾಪತ್ರ – ಹೆಂಗಸರ ಕೆನ್ನೆ ಮೊದಲಾದ ಕಡೆ ಬರೆಯುವ ಚಿತ್ರರಚನೆ ೨ – ೪೧
ಮಗುಳ್ಚು – ತಿರುಗಿಸು ೧ – ೧೯೯
ಮಗುಳ್ಚು – ವಾಂತಿಮಾಡು, ಕಕ್ಕು ೩ – ೪೯
ಮಗ್ಗಲಿಸು – ಕಡಮೆಮಾಡು ೪ – ೭೧
ಮಚ್ಚು – ಉಡುಗೊರೆ ೨ – ೧೧೫ವ
ಮಡ – ಹಿಮ್ಮಡಿ ೪ – ೪
ಮಡಲ್ – ಅತಿಯಾಗಿ ಬೆಳೆ, ಚಿಗುರು ೧ – ೧೦೫
ಮತಂಗಜ – ಆನೆ ೧ – ೧೨೯
ಮಧುವ್ರತ – ದುಂಬಿ ೪ – ೩೩ವ
ಮನುಮತ – ಮನ್ಮಥ ೭ – ೨೩
ಮನುಮಿಕ್ಕು – ಮನಸ್ಸುಮಾಡು ೮ – ೫೩
ಮನ್ಯು – ಕೋಪ ೯ – ೧೦೯
ಮಯೂಖ – ಕಿರಣ, ಕಾಂತಿ ೫ – ೧೩೮
ಮರಕತ – ಪಚ್ಚೆಮಣಿ ೬ – ೮೧
ಮರಗಟ್ಟು – ಪಾತಿ ೧ – ೯೯
ಮರಳ್ – ಗಿರಿಗಿರನೆ ಸುತ್ತು, ತಿರುಗು ೧ – ೧೬೫
ಮರವಡು – ಮೈಮರೆ, ನಿಷ್ಚೇಷ್ಟಿತನಾಗು, ಪ್ರಜ್ಞಾಹೀನನಾಗು ೮ – ೬೪
ಮರೀಚ – ಮೆಣಸು ೬ – ೨೫
ಮಹನೀಯ – ಶ್ರೇಷ್ಠ, ಉತ್ತಮ ೨ – ೧೦೬
ಮಹಾಪ್ರಾಣತೆ – ಬಹಳಶಕ್ತಿ ೨ – ೧೨೧
ಮಹಾಭಾಗ – ಗಂಚಸರನ್ನು ಸಂಬೋಸುವಾಗ ಬಳಸುವ ಪದ, ಅದೃಷ್ಟವಂತ, ಶ್ರೀಯುತ ೪ – ೬೩
ಮಹಾಮಹತ್ತರೆ – ಅಂತಪುರದ ಪ್ರಧಾನ ಸೇವಕಿ ೨ – ೮೦
ಮಸಗು – ಹರಡು, ವ್ಯಾಪಿಸು ೧ – ೯೭ವ ಮಱುಕ – ಮೋಹ ೩ – ೭೦ವ
ಮಱುಮೆಯ್ – ಬೇರೆ ಶರೀರ, ಮತ್ತೊಮ್ಮೆ ಹುಟ್ಟುವ ದೇಹ ೬ – ೭೦ವ
ಮಱುವುಟ್ಟು – ಪುನರ್ಜನ್ಮ ೯ – ೪೫
ಮಾತಂಗ – ೧ ಆನೆ ೨ ಅಂತ್ಯಜ, ಚಂಡಾಲ ೧ – ೪೫ವ
ಮಾತಂಗಿ – ಚಂಡಾಲರ ಹೆಂಗಸು ೧ – ೪೭
ಮಾಧವಿ – ಮಲ್ಲಿಗೆ ಬಳ್ಳಿ ೯ – ೫೩
ಮಾನಸಸಂಭವ – ೧ ಮನಸ್ಸಿನಲ್ಲಿ ಹುಟ್ಟಿರುವ ೨ ಮಾನಸಸರೋವರದಲ್ಲಿ ಹುಟ್ಟಿರುವ ೫ – ೭೯
ಮಾಮಸಕ – ಮಹಾರಭಸ, ದೊಡ್ಡಕ್ಷೋಭೆ ೧ – ೫೮ವ
ಮಾಯ್ದ – ಕೆಟ್ಟ, ನೀಚನಾದ, ಹಾಳಾದ, ಶೋಚನೀಯ, ಬಡಪ್ರಾಣಿ, ವರಾಕ, ಪಾಪಿಷ್ಠ ೩ – ೯೫
ಮಾರ್ದನಿ – ಪ್ರತಿಧ್ವನಿ ೧ – ೫೮
ಮಾಲೆಗುಂಡಿಗೆ – ಮಾಲೆಯಂತೆ ಜೋಡಿಸಿದ ಗಡಿಗೆ ೭ – ೨೧
ಮಿಡುಕು – ಚಲಿಸು, ಅಲುಗಾಡು ೧ – ೧೨೬
ಮಿಥುನ – ಹೆಣ್ಣುಗಂಡು ಜೋಡಿ ೪ – ೧
ಮಿಸಿಸು – ಅಭಿಷೇಕಮಾಡು, ಸ್ನಾನಮಾಡಿಸು ೮ – ೧೫೬
ಮಿಸುಗು – ಪ್ರಕಾಶಿಸು, ಶೋಭಿಸು ೨ – ೫೬
ಮಿಳಿ – ಚರ್ಮದ ಹಗ್ಗ ೮ – ೧ವ
ಮಿಳಿರ್ – ಹಾರಾಡು ೩ – ೯೦
ಮಿಳ್ಳಿಸು – ಚಲಿಸು ೯ – ೧೪
ಮೀನಾಂಕ – ಮನ್ಮಥ ೫ – ೨೯
ಮುಂಜಮೇಖಲೆ – ನೊದೆಹುಲ್ಲಿನ ಉಡಿದಾರ ೧ – ೧೮೬
ಮುಂದುಱುವರಿ – ಮುನ್ನುಗ್ಗು ೬ – ೭೯ವ
ಮುಕುಳಿತಾಕ್ಷ – ಮುಚ್ಚಿದ ಕಣ್ಣುಳ್ಳವನು ೫ – ೧೧೧
ಮುಕ್ತಾತ್ಮ – ೧ ಮುತ್ತುಗಳಿಂದ ಮಾಡಲ್ಪಟ್ಟಿರುವ, ೨ ಮೋಕ್ಷವನ್ನು ಪಡೆದಿರುವ, ಜೀವನ್ಮುಕ್ತನಾದ ೭ – ೩೨
ಮುತ್ತಂಚೆ – ಮುದಿಹಂಸ ೧ – ೭೧
ಮುನ್ನೇಸಱು – ಮುಂಜಾನೆ. ಅರುಣೋದಯ ೧ – ೧೮೮
ಮುಪ್ಪುರಿಗೂಳ್ – ಹೊಳೆ ೯ – ೧೪
ಮುಯ್ಪು – ರೆಕ್ಕೆಗಳ ಮೂಲ, ಹೆಗಲು, ಭುಜ ೧ – ೧೧೧
ಮುರಜ – ಮದ್ದಳೆ ೨ – ೮
ಮುರಿಗೇಶ – ಗುಂಗುರುಕೂದಲು ೮ – ೨
ಮುಸುರು – ಮುತ್ತು ೧ – ೯೭ವ
ಮುಱ – ತುಣುಕು, ತುಂಡು, ಚೂರು ೧ – ೨೬
ಮುೞ್ಗು – ಬೀಳು ೬ – ೧೨೦
ಮೂಗುವಡೆ – ಮೌನವನ್ನು ತಾಳು ೧ – ೧೩೫
ಮೃಗಮದ – ಕಸ್ತೂರಿ ೨ – ೨೭
ಮೃಗಲಾಂಛನ – ಚಂದ್ರ ೨ – ೩೯
ಮೃಗಾಜಿನ – ಜಿಂಕೆಚರ್ಮ ೧ – ೧೮೬
ಮೃಣಾಳ – ತಾವರೆದಂಟು ೪ – ೧೩
ಮೆಯ್ವೞ – ಶರೀರಾವಲಂಬನ ೫ – ೧೯೩
ಮೆಯ್ವೞ – ಅನುನಯ ೮ – ೧೩೪
ಮೆಲ್ಪು – ಮೃದುತ್ವ ೨ – ೧೧೨
ಮೆಲ್ಲುಲಿ – ಮೃದುಧ್ವನಿ ೧ – ೫೮ವ
ಮೇಖಳೆ – ಬೆಟ್ಟದ ಮಧ್ಯಪ್ರದೇಶ ೪ – ೪೮
ಮೇಲುದು – ಹೊದೆಯುವ ಬಟ್ಟೆ ೩ – ೨೪
ಮೇಳಾಪಕ – ಸೇರುವಿಕೆ ೩ – ೨೪
ಮೊಗಸು – ಆಕ್ರಮಿಸು, ಆವರಿಸು ೧೦೫೫ವ
ಮೊ – ಆರ್ಭಟಿಸು ೩ – ೭೮
ಮೌಹೂರ್ತಿಕ ಜೋಯಿಸ ೩ – ೧೦೫
ಯ
ಯಮ – ಯೋಗದ ಒಂದು ಅಂಗ, ಯೋಗಮಾರ್ಗ ೫ – ೧೧೪
ಯಾಮಿಕ – ಕಾವಲುಗಾರ, ಪಹರೆಯವನು ೩ – ೫೧
ಯೂಧಪತಿ – ಸಲಗ ೮ – ೧೦೬ವ
ರ
ರಂಕು – ಒಂದು ಜಾತಿಯ ಜಿಂಕೆ ೧ – ೧೧೩
ರಕ್ಕೆವಣಿ – ರಕ್ಷಾಸೂತ್ರದಲ್ಲಿ ಕಟ್ಟಿರುವ ಮಣಿ ೨ – ೫೬
ರಜತಾದ್ರಿ – ಬೆಳ್ಳಿಬೆಟ್ಟ, ಕೈಲಾಸ ೩ – ೧೧೪
ರಜ್ಜು – ಹಗ್ಗ ೧ – ೧೯೭
ರಣರಣಕ – ವಿರಹವ್ಯಥೆ ೬ – ೧೭೭
ರತ್ನಾಭೋಗ – ರತ್ನದ ಆಭರಣ ೮ – ೧೦೧
ರಥಾಂಗಯುಗ – ಚಕ್ರವಾಕದಂಪತಿ ೫ – ೮೭
ರಥ್ಯಾ – ಮನೆಗಳ ಸಾಲು, ಬೀದಿ ೬ – ೩೦
ರನ್ನವಟ್ಟಿಗೆ – ರತ್ನದ ಪಟ್ಟಿ ೧ – ೬೭ವ
ರಲ್ಲಕ – ಕಂಬಳಿ ೩ – ೧೨೧
ರಸಾತಳ – ಪಾತಾಳ ೯ – ೪೧
ರಾಜಕೀರ – ಅರಗಿಳಿ ೧ – ೨೨
ರುಜೆ – ರೋಗ ೫ – ೬೭
ರುರು – ಕಪ್ಪು ಚುಕ್ಕೆಯುಳ್ಳ ಜಿಂಕೆ ೧ – ೧೩೦
ರೂವು – ರೂಪು, ಆಕಾರ ೬ – ೩೨
ರೋಚನೆ – ಗೋರೋಚನ ೨ – ೫೬
ರೋದೋಂತ – ಭೂಮ್ಯಂತರಿಕ್ಷಗಳ ಮಧ್ಯ ೬ – ೧೧೬
ರೋಮಂಥೆ – ಮೆಲಕು ೪ – ೩೩
ಲ
ಲಂಬಣ – ಹಾರ ೩ – ೧೦೯
ಲತಾಂತ – ರೂವು ೧ – ೬೯
ಲಾಜ – ಅರಳು (ಬತ್ತದ) ೩ – ೧೧೨
ಲುಬ್ಧಕ – ಬೇಡ, ವ್ಯಾಧ ೧ – ೧೪೧
ಲೆಪ್ಪ – ಪುತ್ತಳಿ ೯ – ೧೦೪
ಲೋಲುಪ – ಆಸೆಯುಳ್ಳವನು ೧ – ೧೪೬
ವ
ವಂದನಮಾಲೆ – ಬಾಗಿಲಿಗೆ ಕಟ್ಟುವ ತೋರಣ ೮ – ೧೨೦
ವತ್ರಭಣಿತಿ – ವ್ಯಂಗ್ಯವಾದ ಮಾತು ೬ – ೯೧
ವಿಗತಚಿತ್ತ – ಪ್ರಜ್ಞೆಇಲ್ಲದವನು ೫ – ೬೧
ವಧೂವಿಲೋಕನ – ಸೊಸೆಯನ್ನು ನೋಡುವುದು ೮ – ೯೪
ವನರುಹನಾಭ – ಶ್ರೀಮಹಾವಿಷ್ಟು ೯ – ೯೦
ವನೇಚರ – ಬೇಡ, ವ್ಯಾಧ ೧ – ೯೬
ವಯಸ್ಯ – ಗೆಳೆಯ, ಮಿತ್ರ ೫ – ೯೮
ವರಾಟಕ – ಕವಡೆ ೨ – ೧೦೩ವ
ವರುಷವರ – ನಪುಂಸಕ, ಷಂಡ ೭ – ೧೦೩ವ
ವಲಭಿ – ಚಂದ್ರಶಾಲೆ ೨ – ೧೦
ವಲ್ಕಲ – ಮರದ ತೊಗಟೆ, ನಾರು ೧ – ೧೦೪
ವಲ್ಕಾಂಚಲ – ನಾರುಬಟ್ಟೆಯ ಸೆರಗು ೧೦ – ೧೯
ವಸ್ತುಬಂಧ – ಕಥಾಪ್ರಧಾನವಾದ ಕಾವ್ಯ ೧೦ – ೯೮
ವಳಿತ್ರಯ – ಹೊಟ್ಟೆಯ ಮೇಲಿನ ಚರ್ಮದ ಹೊದಿಕೆ ೧ – ೯೯
ವಾಗುರೆ – ಬಲೆ ೧೦ – ೪೧
ವಾಚಸ್ಪತಿ – ಬೃಹಸ್ಪತಿ ೨ – ೨೪
ವಾಜಿ – ಕುದುರೆ ೧ – ೧೦
ವಾತಾಯನ – ಕಿಟಕಿ ೨ – ೩೦
ವಾಮಜಾನು – ಎಡಮೊಳಕಾಲು ೨ – ೯೧
ವಾಮನ – ಕುಳ್ಳ, ಗುಜ್ಜಾರಿ ೨ – ೧೧೫
ವಾರವಿಲಾಸಿನಿ – ಸೂಳೆ ೮ – ೧೨೧
ವಾರುವ – ಕುದುರೆ ೮ – ೬೦ವ
ವಾಹ – ಕುದುರೆ ೯ – ೭೦
ವಾಹಳಿ – ಕುದುರೆ ಸವಾರಿ ೧ – ೧೧೬
ವಿಕಚ – ಅರಳಿರುವ ೮ – ೭೮ವ
ವಿಕ್ರಮ – ೧ ಪರಾಕ್ರಮ, ೨ ಪಾದ ವಿನ್ಯಾಸ (ಹೆಜ್ಜೆಯಿಡುವಿಕೆ) ೧ – ೧೦
ವಿಟಪಿ – ಮರ ೧ – ೮೭
ವಿಡಂಬನ – ಅಪಹಾಸ್ಯ ೨ – ೩೧
ವಿಗ್ರಹ – ೧ ಯುದ್ಧ, ೨ ಶರೀರ ೨ – ೧೬
ವಿಂಡಬಿಸು – ಅನುಕರಿಸು ೬ – ೮
ವಿನಿದ್ರ – ಅರಳಿರುವ ೨ – ೯
ವಿಪಾಕ – ಕೆಟ್ಟ ಪರಿಣಾಮ ೩ – ೯೫
ವಿದಗ್ಧವೃತ್ತಿ – ಜಾಣತನ ೬ – ೬೮
ವಿದ್ದಂಬರೆ – ಆಕೃತಿಯನ್ನು ಬರೆ ೬ – ೧೦೧
ವಿದ್ರುಮ – ಹವಳ ೫ – ೧೩೮
ವಿನ್ನಾಣ – ಗುರುತು, ಅಭಿಜ್ಞಾನ ೭ – ೩ವ
ವಿಪಂಚಿ – ವೀಣೆ ೪ – ೩೧
ವಿಪಣಿ – ಅಂಗಡಿಬೀದಿ ೨ – ೪
ವಿಪ್ರಲಂಭ – ಅಗಲಿಕೆ, ವಿರಹ ೨ – ೧೩
ವಿಭೂತಿ – ಸಮೃದ್ಧಿ ೧೦ – ೮೫
ವಿಷಮಾಸ್ತ್ರ – ಮನ್ಮಥ ೫ – ೧೨೧
ವಿಹ್ವಲ – ಕಳವಳಗೊಂಡವನು ೮ – ೧೦೬
ವೇತ್ರಾಸನ – ಬೆತ್ತದ ಪೀಠ ೬ – ೧೬೬
ವೈಜಯಂತಿ – ಬಾವುಟ ೨ – ೧೨
ವೈಪಥಪಾಂಸು – ಕೆಟ್ಟದಾರಿಯ ಧೂಳು ೯ – ೮೧
ವೈಭಾತಿಕ – ಬೆಳಗಿನ ಜಾವದ ೧ – ೧೨೧
ವ್ಯಗ್ರ – ಕಳವಳಗೊಂಡವನು, ಆಸಕ್ತನಾದವನು ೪ – ೭೧
ವ್ಯತಿಕರ – ಸಂದರ್ಭ ೫ – ೫೪ವ
ವ್ಯಾಳ – ದುಷ್ಟಮೃಗ ೮ – ೧೨೯
ವ್ಯಾಳೇಭ – ಮದ್ದಾನೆ ೧ – ೧೨೨
ಶ
ಶಕುನಿ – ೧ ಹಕ್ಕಿ, ೨ ದುರ್ಯೋಧನದ ಸೋದರಮಾವ ೧ – ೧೦೧
ಶಕ್ರಧನು – ಕಾಮನ ಬಿಲ್ಲು ೧ – ೧೨೬
ಶತಪತ್ರ – ಕಮಲ ೧೦ – ೫೬ವ
ಶರನಿ – ಸಮುದ್ರ ೨ – ೫೨
ಶಾಕಿನಿ – ಪಿಶಾಚಿ ೪ – ೭೩
ಶಾಡ್ವಲ – ಹಸಿರುಹುಲ್ಲು ಬೆಳೆಯುವ ಸ್ಥಳ, ಹುಲ್ಲುಗಾವಲು ೧ – ೯೩
ಶಾಡ್ವಲಿತ – ಹಸುರುಹುಲ್ಲಿನ ಪ್ರದೇಶ ೬ – ೮೧
ಶಾತ – ಹರಿತವಾದ ೨ – ೨೫
ಶಾತಕುಂಭ – ಚಿನ್ನ ೧ – ೬೫
ಶಾಬ – ಮರಿ ೨ – ೫೯
ಶಾರಿಕೆ – ಮೈನಾಹಕ್ಕಿ, ಹೆಣ್ಣುಗಿಳಿ ೧ – ೫೫
ಶಾಲಿವನ – ಬತ್ತದ ಗದ್ದೆ ೯ – ೭೯
ಶಾಲೀನತೆ – ನಮ್ರತೆ, ವಿನಯ ೭ – ೪೪ವ
ಶಾಲೂಕ – ತಾವರೆಗೆಡ್ಡೆ – ಬೇರು ೪ – ೧೩
ಶಾಲೂರ – ಕಪ್ಪೆ ೯ – ೧೫
ಶಾಲ್ಮಲಿ –  ಬೂರುಗದ ಮರ
ಶಿಖಂಡ – ಜುಟ್ಟು ೭ – ೫೦
ಶಿಂಖಡಶೇಖರ – ತಲೆಮಣಿ, ಶಿಖಾಮಣಿ ೭ – ೫೦
ಶಿಖಂಡಿ – ನವಿಲು ೧ – ೯೭ವ
ಶಿದ್ಗ – ವಿಟ ೩ – ೧೦೨
ಶಿರೀಷ – ಬಾಗೆಹೂವು ೬ – ೧೬೮
ಶೀಕರ – ನೀರುಹನಿ ೧ – ೧
ಶೀತಮಯೂಖ – ಚಂದ್ರ ೯ – ೪೦
ಶುದ್ಧಾಂತ – ಅಂತಪುರ ೮ – ೪೫
ಶ್ಮಶ್ರು – ಮೀಸೆ ೧ – ೧೩೮
ಶ್ರುತ – ಶಾಸ್ತ್ರ, ವಿದ್ಯೆ ೩ – ೨೪
ಷ
ಷಟ್ಟರಣ – ಆರಡಿ, ದುಂಬಿ ೬ – ೭೪
ಷೋಡಶ – ಹದಿನಾರು ೨ – ೧೨೯
ಸ
ಸಂಗಡಿಸು – ಒಟ್ಟುಗೂಡಿಸು ೫ – ೧೮೪
ಸಂಧ್ಯಾರಾಗ – ಸಂಜೆಗುಂಪು ೫ – ೨೦೯
ಸಂಬಳಿಕೋಲ್ – ಬಿದಿರುದೊಣ್ಣೆ ೧ – ೩೧
ಸಂವರಿಸು – ಸಮಾಧಾನ ಪಡಿಸಿಕೊಳ್ಳು ೫ – ೧೧೭
ಸಕ್ಕಿ – ಸಾಕ್ಷಿ ೫ – ೧೭೪
ಸನ್ನಿದ – ಹತ್ತಿರ, ಸಮೀಪ ಸನ್ನಿಹಿತ ೯ – ೭೬
ಸಪ್ತತಂತು – ಯಾಗ ೨ – ೧೬
ಸಂಮಾರ್ಜಿನಿ – ಕಸಪೊರಕೆ ೩ – ೮೬
ಸಂಮೃಷ್ಟ – ಸಾರಿಸಿದ ೮ – ೧೨೦
ಸಟಾವಳಿ – ಕೊರಳು ಕೂದಲ ಸಾಲು ೧ – ೧೨೭
ಸನ್ನೆಗಾಳೆ – ಆಗಮನ, ಮುಹೂರ್ತ ಮೊದಲಾದ ಸನ್ನಿವೇಶವನ್ನು ಸೂಚಿಸಲು ಊದುವ ತುತ್ತೂರಿ ೩ – ೨೨ವ
ಸಮಕಟ್ಟು – ಏರ್ಪಡಿಸು ೩ – ೬೧ವ
ಸಮಕಟ್ಟು – ಏರ್ಪಾಡು ೮ – ೮೧ವ
ಸಮವಯಸ – ಒಂದೇ ವಯಸ್ಸಿನವನು ೧ – ೧೬೭
ಸರ್ಗ – ಸೃಷ್ಟಿ ೬ – ೧೯
ಸರಿಗೆ – ಕಂಠಾಭರಣ ೧೦ – ೬೭ವ
ಸವಡಿಸು – ದ್ವಿಗುಣಿತವಾಗು ೩ – ೯
ಸಹಕಾರ – ಸಿಹಿಮಾವಿನ ಮರ ೪ – ೩೩ವ
ಸಾದಿ – ಕುದುರೆ ಸವಾರ ೯ – ೯೯ವ
ಸಾಧ್ವಸ – ಭಯ ಸಾಭ್ಯುಪಗಮ – ಅಂಗೀಕಾರದಿಂದ ಕೂಡಿರುವ ೮ – ೫೧ವ
ಸಾರಿಕೆ – ಮೈನಾಹಕ್ಕಿ, ಹೆಣ್ಣುಗಿಳಿ ೬ – ೮೪
ಸಾರ್ಚು – ಹತ್ತಿರಕ್ಕೆ ಹೋಗು ೧ – ೧೩೪
ಸಾಲಭಂಜಿಕೆ – ಪುತ್ತಳಿ, ಬೊಂಬೆ ೬ – ೨೫
ಸಾವಗಿಸು – ಸರಿಮಾಡು ೩ – ೨೯
ಸಾವಷ್ಚಂಭ – ಗರ್ವದಿಂದ ಕೂಡಿರುವ ೮ – ೫೧ವ
ಸಿಂಧುರ – ಚಂದ್ರ ೧ – ೨೩೭
ಸಿಂಧುರಾರ – ಲಕ್ಕಿಹೂವು ೧ – ೬೦
ಸಿಂಪಿಸು – ಚಿಮುಕಿಸು, ಚೆಲ್ಲು ೧ – ೧೧೭
ಸಿಂಪು – ಚಿಪ್ಪು ೧ – ೩೫
ಸಿಗ್ಗು – ನಾಚಿಕೆ ೫ – ೯೯
ಸಿಚಯ – ಬಟ್ಟೆ, ವಸ್ತ್ರ ೩ – ೨೯
ಸಿತಾತಪತ್ರ – ಬಿಳಿಯ ಕೊಡೆ ೩ – ೨೧
ಸಿದ್ಧಾಂಜನ – ಸಾಧಕರು ನಿರ್ಮಿಸುವ ಅಮಾನುಷ ಶಕ್ತಿಯನ್ನು ಕೊಡುವ ಅಂಜನ, ಕಾಡಿಗೆ ೮ – ೩ರ
ಸಿರಿಕಂಡ – ಶ್ರೀಗಂಧ, ಚಂದನ ೭ – ೩ವ
ಸಿರಿಸ – ಬಾಗೆಹೂವು, ಶಿರೀಷ ೭ – ೨೦ವ
ಸೀಗುರಿ – ಚಾಮರ ೧ – ೩೪
ಸೀಕರ – ನೀರಿನ ಹನಿ, ತುಂತುರು ೩ – ೧೩
ಸೀರ್ಪನಿ – ತುಂತುರುಹನಿ ೧ – ೨೩೨
ಸೀರ್ಪು – ಅಂದ, ಅಚ್ಚುಕಟ್ಟು ೩ – ೯
ಸೀರ್ಪುಲ್ – ಹುಲ್ಲುಕಡ್ಡಿ ೯ – ೨೪
ಸೀಱು – ಕೆದರು ೯೮೧
ಸುಟ್ಟಂಬೆ – ತೋರುಬೆರಳು, ತರ್ಜನಿ ೬ – ೧೩೯
ಸುಟ್ಟು – ಸುಂಟರಗಾಳಿ ೩ – ೬೯
ಸುತ್ತು – ರೀತಿ, ಪ್ರಕಾರಾಂತರ ೫ – ೫೨
ಸುಧಾಸೂತಿ – ಚಂದ್ರ ೧೦ – ೭೨
ಸುಧೆ – ಸುಣ್ಣ ೨ – ೮೮
ಸುಧೆ – ಅಮೃತ ೨ – ೯೬
ಸುರಗೋಪ – ಮಿಂಚುಹುಳು ೯ – ೧೬
ಸುರತರು – ಕಲ್ಪವೃಕ್ಷ ೧ – ೦೦
ಸುರಭೂಜ – ಕಲ್ಪವೃಕ್ಷ ೪ – ೬೫
ಸುಲಿಪಲ್ – ಶುಭ್ರವಾದ ಹಲ್ಲು ೩ – ೧೦೯
ಸುಷುಮ್ನೆ – ಸುಷುಮ್ನ ಎಂಬ ಹೆಸರಿನ ಸೂರ್ಯಕಿರಣ ೫ – ೩೨
ಸುಸಿಲ್ – ಸಂಭೋಗ –  ೯ – ೯
ಸೂಕರ – ಹಂದಿ ೧ – ೧೩೦
ಸೂಸಕ – ಕುಚ್ಚು ೭ – ೨೦
ಸೃಕ್ವ – ಕಟವಾಯಿ ೨ – ೬೯
ಸೆಜ್ಜೆವನೆ – ಮಲಗುವ ಮನೆ ೬ – ೧೬೨
ಸೆಡೆ – ಅಂಜು, ಹೆದರು ೧೦ – ೨೫
ಸೆರೆ – ನರ ೧ – ೧೪೫
ಸೇದೆ – ದಣಿವು ೧ – ೧೦೦
ಸೇದೆವಡು – ಆಯಾಸಗೊಳ್ಳು ೧೦ – ೨೦
ಸೇವ – ಕ್ಷೇಮ ೬ – ೭೫
ಸೈಂಹಿಸೇಯ – ರಾಹು ೧ – ೧೪೪
ಸೈತಿಕ್ಕು – ನೇರ್ಪಡಿಸು ೬ – ೭೪
ಸೈಪು – ಪುಣ್ಯ ೧ – ೨೦೫
ಸೈರಿಭ – ಕೋಣ ೧ – ೧೨೯
ಸೊಡರ್ – ದೀಪ ೩ – ೮೪
ಸೋಪಾಲಂಭ – ನಿಂದೆಯಿಂದ ಕೂಡಿರುವ ೮ – ೫೧ವ
ಸೋರ್ಮುಡಿ – ಜೋಲಾಡುವ ಕೂದಲು ೩ – ೨೯
ಸೋಲ್ – ಪರವಶನಾಗು ೪ – ೩೦
ಸೌಧ – ಉಪ್ಪರಿಗೆಮನೆ ೨ – ೬೯
ಸೌವಿದಲ್ಲ – ಸೇನೆ ಬೀಡುಬಿಡುವ ಸ್ಥಳ, ಪಾಳೆಯ ೭ – ೪೭
ಸ್ತ್ರೈಣ – ಸ್ತ್ರೀಸಂಬಂಧವಾದ ೧ – ೧೭
ಹ
ಹಂದರ – ಚಪ್ಪರ ೭ – ೨೭
ಹರಿ – ಕುದುರೆ ೩ – ೮
ಹರಿ – ವಿಷ್ಣು ೬ – ೧೩೦
ಹರಿಚಂದನ – ಕೆಂಪುಗಂಧ ೧ – ೧೨ರ
ಹರಿದಶ್ವ – ಸೂರ್ಯ ೧ – ೧೧೬
ಹರಿಣ – ಜಿಂಕೆ ೫ – ೧೩೮
ಹರ್ಮ್ಯಾಂಗಣ – ಅರಮನೆಯ ಹಜಾರ ೨ – ೫೮
ಹಸಾದ – ಪ್ರಸಾದ, ಅನುಗ್ರಹ ೭ – ೫೩
ಹಿಳಿ – ಹಿಂಡು, ಮರ್ದಿಸು, ನಿಷ್ಪೀಡಿಸು ೫ – ೭೫
ಹಾರೀತಕ – ಹಸುಬನ ಹಕ್ಕಿ ೬ – ೧೧೫
ಹುತವಹ – ಅಗ್ನಿ ೫ – ೨
ಱ
ಱೂಟಳ – ರಾಟೆ ೭ – ೨೧
ಬ್ಬ – ಹಿಮದ ಗಡ್ಡೆ ೧೦ – ೫೮


ಕಠಿನ ಪದಗಳ ಅರ್ಥ
ಘ
ಘನಮಾರ್ಗ – ಆಕಾಶ ೮ – ೧೦೧
ಘನಸಮಯ – ಮಳೆಗಾಲ ೭ – ೨೨
ಘರ್ಮಬಿಂದು – ಬೆವರುಹನಿ ೧ – ೬೦
ಘೂರ್ಣಿಸು – ಅಲ್ಲೋಲ ಕಲ್ಲೋಲವಾಗು ೨ – ೧೦೨
ಘೋಣ – ಮೂಗು ೩ – ೫
ಚ
ಚಂಚರೀಕ – ದುಂಬಿ ೭ – ೯ವ
ಚಂಚು ಕೊಕ್ಕು ೧ – ೧೪೭
ಚಂಡಿಕೆ – ಮುಡಿಗಂಟು, ಜುಟ್ಟು ೧ – ೩೪
ಚಟೂರಿಸು – ಮುಖಸ್ತುತಿಮಾಡು, ಮೋಸಗೊಳಿಸು ೩ – ೧೦೪
ಚಪ್ಪರಿಸು – ಹೆದರಿಸು ೮ – ೪೬ವ
ಚಮರೀಜ – ಚಾಮರ ೩ – ೨೨
ಚಮ್ಮಟಿಗೆ – ಚಾವಟಿ ೧೦ – ೩೦ವ
ಚರು – ಹೋಮ ಮಾಡಲು ಉಪಯೋಗಿಸುವ ಅನ್ನ ೧ – ೧೮೫
ಚಾಗವಿಕ್ಕು – ಹರಡು ೯ – ೧೦ವ
ಚೆಂಬಿಸಿಲ್ – ಕೆಂಬಿಸಿಲು ೨ – ೩೫
ಚಚ್ಚರ – ಬೇಗ ೪ – ೮
ಚತುಷ್ಪಥ – ನಾಲ್ಕು ಬೀದಿ ಕೂಡುವ ಸ್ಥಳ, ಚೌಕ ೨ – ೬೬
ತವಂಗ – ಬಾಗಿಲ ಜಗುಲಿ ೮ – ೮
ತಳವೆಳವಾಗು – ಬೆರಗಾಗು ೯ – ೪
ತಳಿರ್ಗಾಸೆ – ಕಾವಿಬಟ್ಟೆ ೧ – ೯೭ವ
ತಳಿರ್ವಾಸು – ಚಿಗುರಿನ ಹಾಸಿಗೆ ೮ – ೩೮
ತಳೆ – ಧರಿಸು, ಅನುಭವಿಸು ೫ – ೫೪
ತಳ್ಕು – ಲೇಪನ ೧ – ೨೬
ತಳ್ಕೆ ಸು – ಅಪ್ಪು, ಆಲಿಂಗಿಸು ೨ – ೧೧೫
ತಳ್ಪೊಯ್ – ಸೇರು, ಕೂಡು ೨ – ೧೨೩
ತಾಂಬೂಲಕರಂಕವಾಹಿನಿ – ಸಂಚಿನವಳು, ಹಡಪವಳಿತಿ ೨ – ೪೪ವ
ತಾಣ – ಸ್ಥಾನ, ಸ್ಥಳ ೧ – ೧೦೩
ತಾರನಗೇಂದ್ರ – ಕೈಲಾಸಪರ್ವತ ೬ – ೧೦೯
ತಾರಾಗ – ಕೈಲಾಸ ೪ – ೧೬
ತಾರಾಚಲ – ಕೈಲಾಸ ೪ – ೫
ತಾಳವೃಂತ – ಬೀಸಣಿಗೆ ೧ – ೨೪೧
ತಿಂತಿಣಿ – ಗುಂಪು ೪ – ೯
ತಿಗ್ಮರೋಚಿ – ಸೂರ್ಯ ೭ – ೨೫
ತಿಣ್ಣ – ತೀಕ್ಷ , ಉಗ್ರ ೧ – ೧೬೪
ತಿಣ್ಪು – ಹೆಚ್ಚಳ, ಅತಿಶಯ ೮ – ೧೨೫ವ
ತಿಮಿರ – ಕಣ್ಣಿಗೆ ಬರುವ ಒಂದು ಬಗೆಯ ರೋಗ, ಪರೆ ೩ – ೬೪
ತಿರಸ್ಕರಿಣಿ – ಪರದೆ, ತೆರೆ ೮ – ೧೦೪
ತಿರು – ಬಿಲ್ಲಿನ ಹುರಿ, ಮೌರ್ವಿ ೯ – ೧೪
ತಿರ್ಯಗ್ಜಾತಿ – ಮನುಷ್ಯೇತರ ಪ್ರಾಣಿಯ ಜಾತಿ ೯ – ೪೩
ತಿಳಿಪು – ಸಮಾಧಾನಪಡಿಸು ೧ – ೫೧
ತಿಱ – ಕೊಯ್ಯು (ಹೂವು ಮೊದಲಾದುವನ್ನು) ೮ – ೪೬ವ
ತಿಱಕಲ್ – ಅಣೆಕಲ್ಲು ೬ – ೫೮
ತುರಂಗವದನ – ಕಿನ್ನರ ೪ – ೪
ತುರಗಬ್ರಹ್ಮಚರ್ಯ ಹೆಣ್ಣು ಕೊಡುವವರು ಇಲ್ಲದುದರಿಂದ ಗತಿಯಿಲ್ಲದೆ ತಾಳಿರುವ ಬ್ರಹ್ಮಚರ್ಯೆ ೮ – ೩ವ
ತುರಿಪ – ತ್ವರೆ, ವೇಗ ೩ – ೨೭
ತುಱುಂಬು – ತುರುಬು, ಮುಡಿಕಟ್ಟು ೧ – ೨೯
ತುಱುಗಲ್ – ಗುಂಪು ೩ – ೧೧೯
ತುಱುಗೆಮೆಗಣ್ – ಒತ್ತಾಗಿರುವ ರೆಪ್ಪೆಗಳುಳ್ಳ ಕಣ್ಣು ೨ – ೧೦೯
ತೂಗುಂದೊಟ್ಟಲ್ ತೂಗಾಡುವ ತೊಟ್ಟಲು ೨ – ೫೬
ತೂಱಲಗೊಂಬು – ಸಣ್ಣಕೊಂಬೆ ೧ – ೧೦೦
ತೃಣಪುಲೀ – ಹುಲ್ಲಿನ ಉಕ್ಕಡ ೮ – ೧ವ
ತೆರದಿರಿ – ಅವಕಾಶ ಮಾಡಿಕೊಳ್ಳು ೧ – ೨೪೦
ತೆರಳ್ಚು – ಹೋಗುವಂತೆ ಮಾಡು, ಹೊರಡಿಸು ೧ – ೧೩೪
ತೆರೆ – ಚರ್ಮದ ಸುಕ್ಕು ೧ – ೧೪೫
ತೆಳ್ವಸಿರ್ – ತೆಳುವಾದ ಗರ್ಭ ೨ – ೯೭
ತೆಱಂಬೊಳೆ – ಚೆನ್ನಾಗಿ ಪ್ರಕಾಶಿಸು ೩ – ೧೧೮
ತೊಂಗಲ್ – ಗಂಟು ೨ – ೫೮
ತೊಳ್ತು – ದಾಸಿ, ಸೇವಕಿ ೫ – ೧೭೪
ತೊಡರ್ಚು – ಮುಡಿಸು, ಜೋಡಿಸು ೫ – ೫೧ವ
ತೊಡರ್ಪು – ತೊಡಕು ೯ – ೨೩
ತೋರಣ – ಹೆಬ್ಬಾಗಿಲು, ಹೊರಬಾಗಿಲು ೬ – ೧೭ವ
ತೊರೆ – ಮೊಲೆಯಲ್ಲಿ ಹಾಲು ತುಂಬಿಕೊಳ್ಳು ೮ – ೧೫೬
ತೊವಲ್ಪೊರಜ – ಚರ್ಮದ ಹುರಿಯನ್ನು ಕಟ್ಟುವಿಕೆ ೧೦ – ೩೦ವ
ತೋರ್ಕೆಗೊಡು – ಕಾಣಿಕೆಯಾಗಿ ಒಪ್ಪಿಸು ೬ – ೮೦
ತ್ರಯೀ – ಮೂರು ವೇದಗಳು ಋಕ್, ಯಜು, ಸಾಮ ೪ – ೪೦
ತ್ರಿಪಥಗೆ – ಗಂಗಾನದಿ ೧ – ೧೯೨
ತ್ರಿವರ್ಗ – ಧರ್ಮ, ಅರ್ಥ, ಕಾಮಗಳು ೨ – ೨೩
ದ
ದಂದುಗ – ದುಖ ೫ – ೧೫
ದಂಡತೋರಣ – ಅರೆಕಾಲು ೭ – ೨೧
ದಂತಪತ್ರ – ದಂತದ ಓಲೆ ೮ – ೭೦
ದಂತುರ – ವ್ಯಾಪ್ತವಾದ ೧೦ – ೩೦
ದಡ್ಡಿ – ಹಚ್ಚಡ ೭ – ೨೩ವ
ದಡ್ಡು – ಜಡ್ಡು ೧೦ – ೩೦ವ
ದಳಿಂಬ – ಮೆತ್ತೆ ೯ – ೮ವ
ದಾಂಗುಡಿವರಿ – ಹಬ್ಬು ೩ – ೧೦೮
ದಾನಲೇಖೆ – ಮದೋದಕದ ಗೆರೆ ೮ – ೯೧
ದಾವದಹನ – ಕಾಡುಕಿಚ್ಚು ೫ – ೧೧೬
ದಿನಮುಖ – ಸೂರ್ಯೋದಯ ಕಾಲ ೧ – ೧೨೫
ದೀತಿ – ಕಿರಣ ೫ – ೧೫೮
ದೀರ್ಘಿಕೆ – ಕೊಳ, ಜಲಾಶಯ ೩ – ೫೧ವ
ದುಗುಲ – ೧ ರೇಶ್ಮೆಬಟ್ಟೆ ೨ ಉತ್ತಮವಾದ ಬಟ್ಟೆ ೫ – ೨೦೦
ದುರಾವೇಶ – ಕೆಟ್ಟ ತೂಳ ೫ – ೮೦
ದುರೋದರ – ಜೂಜಾಟ ೬ – ೯೨
ದುರ್ವಿದಗ್ಧ – ಮೂಢ, ದಡ್ಡ ೭ – ೪೧
ದುಶ್ಚ ವನ – ಇಂದ್ರ ೩ – ೮೦
ದುಶ್ರವ – ಕೇಳಲು ಕಷ್ಟಕರವಾದುದು ೮ – ೩೧ವ
ದೂದವಿ – ದೂತಿ ೮ – ೩೫ವ
ದೂಸಱು – ಕಾರಣ, ನಿಮಿತ್ತ ೯ – ೫೧
ದೆಪ್ಪಳಿಸು – ಬೆರಗಾಗು ೧ – ೧೩೬ವ
ದೋಷಾಕರ – ಚಂದ್ರ ೫ – ೧೫೨
ದೇವಕುಲ – ದೇವಾಲಯ ೨ – ೬
ದೋಣಿವೋಗು – ಕುಳಿಬೀಳು ೮ – ೩ರ
ದೌವಾರಿಕ – ಬಾಗಿಲುಕಾಯುವವನು ೩ – ೧ವ
ದ್ರೋಣಿ – ದೊನ್ನೆ ೩ – ೧೦೫
ಧ
ಧವಳಾತಪತ್ರ – ಬಿಳಿಕೊಡೆ ೩ – ೧೧೪
ಧಾಮ – ಹೊಳಪು, ಕಾಂತಿ ೨ – ೩ರ
ಧಾರ್ಮಿಕ – ಉಪಾಸಕ, ಸಾಧಕ ೮ – ೩ರ
ಧಾಷ್ಟ  – ದಿಟ್ಟತನ ೬ – ೧೨೩
ಧೂಸರ – ಮಲಿನ, ಕೊಳಕಾದ ೬ – ೧೦ವ
ಧೌತ – ತೊಳೆಯಲ್ಪಟ್ಟ, ಒಗೆಯಲ್ಪಟ್ಟ ೨ – ೪೧
ಧ್ರುವ – ೧ ಧ್ರುವನಕ್ಷತ್ರ, ೨ ಒಂದು ಬಗೆಯ ತಾಳ ೪ – ೫೪ವ
ನ
ನಡಪು – ಕಾಪಾಡು, ಪೋಷಿಸು ೧ – ೨೨೦ವ
ನಣ್ಪು – ಸ್ನೇಹ ೭ – ೭
ನನೆಯಂಬು – ಹೂವಿನ ಬಾಣ ೮ – ೩೧ವ
ನಯನತ್ರಿಭಾಗ – ಕುಡಿನೋಟ, ಕಟಾಕ್ಷ ೬ – ೧೦೫
ನರ್ಮಾಲಾಪ – ಹಾಸ್ಯಕರವಾದ ಮಾತುಕತೆ ೮ – ೯೪
ನಲವರಿಕೆ – ಪ್ರೀತಿ ೩ – ೪೧
ನಾಗೇಂದ್ರ – ಆದಿಶೇಷ ೧ – ೧
ನಾಡಾಡಿ – ಸಾಮಾನ್ಯ ೬ – ೧೧
ನಾಣೆಱಕ – ಲಜ್ಜೆಯಿಂದ ಕೂಡಿದ ಪ್ರೀತಿ ೫ – ೧೨೭
ನಾರಂಗವಟ್ಟೆ – ಕೆಂಪುಬಟ್ಟೆ, ಕಿತ್ತಲೆಹಣ್ಣಿನ ಬಣ್ಣದ ಬಟ್ಟೆ ೮ – ೬೯ವ
ನಾರದತನಯೆ –  ನಾರದಮಹರ್ಷಿಯ ಸಾಕು ಮಗಳಾದ ಭದ್ರೆ ಎಂಬುವಳು ೬ – ೧೬೭
ನಾರಾಚ – ಬಾಣ ೨ – ೨೬
ನಾಳಡಿಗಳೆ –  ಗಡೀಪಾರು ಮಾಡು ೩ – ೮೯
ನಿಕ್ಕುವಂ – ನಿಜವಾಗಿಯೂ, ಸತ್ಯವಾಗಿಯೂ ೯ – ೫೨
ನಿಚ್ಚೆ ದೆ – ದೀರ್ಘ ಸುಮಂಗಲಿ ೯ – ೧೧೨
ನಿತಂಬ – ಬೆಟ್ಟದ ಮಧ್ಯಪ್ರದೇಶ ೯ – ೧೧ವ
ನಿತ್ತರಿಸು – ಸಹಿಸು, ತಾಳು ೮ – ೨೭
ನಿಮಿರ್ – ಪ್ರಸರಿಸು, ಹರಡು ೧ – ೮೧
ನಿಮಿರ್ – ಮೇಲಕ್ಕೆತ್ತು, ಮೇಲುಮುಖವಾಗು ೧ – ೧೭೨
ನಿಮಿರ್ಕೆ – ಆಕ್ಯ, ವಿಸ್ತಾರ ೬ – ೧೩೦
ನಿಮಿರ್ಚು ಬಿಚ್ಚು ೫ – ೭೭
ನಿರ್ಮೋಕ – ಹಾವಿನ ಪರೆ ೧ – ೬೮
ನಿರ್ಲಕ್ಷಣೆ – ಅಮಂಗಳಸ್ವರೂಪಳು ೫ – ೧೯೯
ನಿಲಿಂಪನಿಕಾಯ – ದೇವತೆಗಳ ಗುಂಪು ೬ – ೩೨
ನಿಶಾವಸಾನ – ಬೆಳಗಿನ ಜಾವ ೨ – ೭೨
ನಿಷ್ಪಂದಗಾತ್ರ – ಅಲುಗಾಡದ ಶರೀರವುಳ್ಳವನು ೮ – ೧೧೪
ನಿಸದಂ – ನಿಜವಾಗಿಯೂ ೫ – ೧೯೧
ನಿಸ್ತ್ರಿಂಶ – ಹಿಂಸಕ, ಘಾತಕ ೫ – ೧೫೨
ನಿಳ್ಕು – ಚಾಚು ೨ – ೧೪ ನೀಡ – ಗೂಡು ೧ – ೧೪೭
ನೀರದ ಮೇಘ ೯ – ೭೯
ನೀರಿೞ – ಸ್ನಾನಮಾಡು ೫ – ೧೯೩
ನೀರೇರುಹ – ಕಮಲ ೧ – ೩೯
ನೀರ್ಗೊಡು – ತರ್ಪಣವನ್ನು ಕೊಡು ೯ – ೩೭ವ
ನಿರ್ಜೊಂಪ – ಜಲಮಂಟಪ ೮ – ೧೨೪ವ
ನೀರ್ದಾಣ – ಜಲಾಶಯ ೪ – ೧೯
ನೀಹಾರ – ಹಿಮ ೭ – ೨೭
ನೀ – ಮಹಿಳೆ ೩ – ೫೨
ನುಣ್ಚರ – ಇಂಪಾದ ಧ್ವನಿ ೮ – ೬೦
ನೂಪುರ – ಕಾಲ್ಗಡಗ, ಕಾಲಂದಿಗೆ ೧ – ೫೮ವ
ನೂಲ್ – ಉಡಿದಾರ, ಒಡ್ಯಾಣ ೩ – ೨೭
ನೂಲ್ದೆಗೆ – ಸೂತ್ರಹಿಡಿದು ಸಮಮಾಡು ೩ – ೯
ನೃಶಂಸ – ಕ್ರೂರ, ಹಿಂಸಕ ೩ – ೧೦೩ವ
ನೆಗಪು – ಎತ್ತು ೫ – ೧೧೫
ನೆಗೞು – ಮಾಡು, ಏರ್ಪಡಿಸು ೫ – ೩೧
ನೆಗೞ್ಚು – ಮಾಡು ೨ – ೧೧೬
ನೆಲ್ – ಬತ್ತ ೧ – ೧೦೨
ನೆಲನನುಘ್ಘಡಿಸು – ಹಸ್ತಲಾಘವವನ್ನು ಕೊಡು ೬ – ೧೧೭ವ
ನೆಲಮಾಡ – ಮಹಡಿ ೩ – ೨೫
ನೆಲೆವರ್ಚು – ದಡವನ್ನು ಮೀರು ೨ – ೧೦೨
ನೆೞಲಿಕ್ಕು – ಪ್ರತಿಬಿಂಬಿಸು ೯ – ೧೧ವ
ನೇತ್ರದುಕೂಲ – ಸೂಕ್ಷ ವಾದ ರೇಶ್ಮೆಬಟ್ಟೆ, ಉತ್ತಮವಾದ ಬಟ್ಟೆ ೧ – ೬೮ವ
ನೇತ್ರಸೂತ್ರ – ಮಂಗಳಸೂತ್ರ ೫ – ೧೯
ನೇಣ್ – ಹಗ್ಗ ೩ – ೪
ನೇಲ್ – ನೇತುಹಾಕು ೪ – ೬೫
ನೇಸಱು – ಸೂರ್ಯ ೧ – ೧೧೮
ನೈಷ್ಠುರ್ಯ – ಕಠಿನತ್ವ, ಎರಟುತನ ೩ – ೮೦
ನೋಂಪಿ – ವ್ರತ, ತಪಸ್ಸು ೬ – ೬೧
ಪ
ಪಂಜರಿಸು – ಪಂಜರದಂತೆ ವಿರಳವಾಗು ೧ – ೧೯೮
ಪಂದಲೆ – ಆಗ ತಾನೆ ಕತ್ತರಿಸಿದ ಹಸಿತಲೆ ೮ – ೨೮
ಪಂದೊವಲ್ – ಹಸಿಯ ಚರ್ಮ ೧೦ – ೪೪ವ
ಪಕ್ಕಣ – ಬೇಡರ ಬೀಡು, ಶಬರಾಲಯ ೧೦ – ೪೯
ಪಕ್ಕರೆ – ಪಕ್ಷರಕ್ಷೆ ೩ – ೬
ಪಕ್ಷದ್ವಾರ – ಪಕ್ಕದ ಬಾಗಿಲು, ದಿಡ್ಡಿಬಾಗಿಲು ೫ – ೧೪೬
ಪಗಿಲ್ – ಅಂಟಿಕೊಳ್ಳು ೧ – ೧೨೪
ಪಟಚ್ಚರ – ಜೀರ್ಣವಸ್ತ್ರ ೯ – ೮೧
ಪರಿಲಂಬ – ವಿಳಂಬ ೯ – ೧ವ
ಪರಿವಱಯಾಗು – ಚೂರು ಚೂರಾಗು ೮ – ೪೮
ಪರಿವ್ರಾಜಿಕೆ – ಸನ್ಯಾಸಿನಿ ೬ – ೧೬೬ವ
ಪರಿಷ್ವಂಗ – ಆಲಿಂಗನ ೨ – ೪೯
ಪರ್ಚು – ಪಿಸುಮಾತಾಡು ೮ – ೧೪೭
ಪರ್ಣಪುಟ – ದೊನ್ನೆ ೧ – ೧೭೭ವ
ಪರ್ಯಂಕ – ಮಂಚ ೧ – ೨೭
ಪರ್ಯಾಣ – ಜೀನು ೯ – ೨೦ವ
ಪರ್ಯುಷಿತ – ಮಾಸಿಹೋದ, ಒಣಗಿ ಹೋದ ೬ – ೧೦ವ
ಪಲ್ಲಣ – ಜೀನು ೪ – ೨೫
ಪಲ್ಲಣಿಸು – ಜೀನುಹಾಕು ೮ – ೧೦೧ವ
ಪಲ್ಪಗುಟ್ಟು – ಹಲ್ಲುಮೊರೆ ೭ – ೨೩ವ
ಪವಣ್ – ಅಳತೆ, ಪ್ರಮಾಣ ೨ – ೮೫
ಪವಣ್ಗೞ – ಅಳತೆ, ಮೀರು ೯ – ೭
ಪಸದನಂಗೊಳ್ – ಅಲಂಕಾರವನ್ನು ಹೊಂದು, ಸಿಂಗರಿಸಲ್ಪಡು ೫ – ೬೯
ಪಸಾದ – ಅನುಗ್ರಹ, ಪ್ರಸಾದ ೮ – ೯
ಪಸಾಯಿತ – ಪ್ರೀತಿಪಾತ್ರ, ವಿಶ್ವಾಸಪಾತ್ರ ೮ – ೪ವ
ಪಸಿಯ ಬಣ್ಣ – ಶ್ಯಾಮಲವರ್ಣ ೧ – ೩೫
ಪಸುರ್ಪು – ಹಸುರುಬಣ್ಣ ೧ – ೩೫
ಪಸೆ – ಹಾಸಿಗೆ ೧೦ – ೮೫ವ
ಪಳಂಚಲೆ – ತಾಗು, ತಗುಲು, ಬಡಿ ೪ – ೩೧
(ಪಳಂಟು ಅಲೆ)
ಪಳಂಚಿಸು – ಕುಟ್ಟು ೧ – ೩೧
ಪಳಚ್ಚನಾಗು – ನಿರ್ಮಲವಾಗು, ಸ್ವಚ್ಛವಾಗು ೯ – ೭೯
ಪಳವಿಸು – ಅಳು, ಪ್ರಲಾಪಿಸು ೯ – ೭೩
ಪಳವು – ಕಾಡು, ಅರಣ್ಯ ೧ – ೮೧
ಪಳುಕು – ಸಟಿಕ ೧ – ೬೦ವ
ಪಳ್ಳ – ಕಿರುಹೊಳೆ ೮ – ೧ವ
ಪೞವಾವಿಗೆ – ಹಳೆಯ ಬಾವಿ ೮ – ೧ವ
ಪೞವಿಸು – ಪ್ರಲಾಪಿಸು ೫ – ೧೬೯
ಪಱವಡು – ಬಿಟ್ಟುಹೋಗು ೮ – ೧೧೮
ಪಱವಱಯಾಗು – ಚೆಲ್ಲಾಪಿಲ್ಲಿಯಾಗು, ಚದುರು ೧೧ – ೫ವ
ಪ – ತಮ್ಮಟೆ ೩ – ೨೨
ಪಾಂಗು – ರೀತಿ, ಬಗೆ ೫ – ೧೭೮
ಪಾಡಿವ – ಪಾಡ್ಯ ೨ – ೧೧೮ವ
ಪಾಡೞ – ಆಯಾಸಗೊಳ್ಳು ೧೦ – ೧೯
ಪಾಪೆ – ಕಿವಿಯ ಹೊರಭಾಗ, ಕಿವಿಯ ಹಳ್ಳ ೬ – ೫೨
ಪಾಲ್ಗಡಲ್ – ಕ್ಷೀರಸಮುದ್ರ ೩ – ೫೬
ಪಟುಮಂಟಪ – ಗುಡಾರ, ಡೇರೆ ೩ – ೧೨೭ವ
ಪಟವಾಸ – ಸುವಾಸನೆ ಪುಡಿ, ಬುಕ್ಕಿಹಿಟ್ಟು ೨ – ೨೬
ಪಟ್ಟವಣೆ – ಸಿಂಹಾಸನ, ರಾಜಯೋಗ್ಯವಾದ ಪೀಠ ೩ – ೧೦೫
ಪಟ್ಟಸ – ಈಟಿ ೮ – ೩ರ
ಪಡಿಕೆ – ಬಂಧನ ೧೦ – ೪೪
ಪಡಿಗ – ಮುಖ ತೊಳೆಯುವ ನೀರಿನ ಪಾತ್ರೆ ೨ – ೩೪
ಪಡಿಯಱ – ಬಾಗಿಲು ಕಾಯುವವನು, ಪ್ರತೀಹಾರಿ ೭ – ೧ವ
ಪಡಿಯಱತಿ – ಬಾಗಿಲು ಕಾಯುವವಳು, ಪತ್ರೀಹಾರಿ ೧ – ೨೨ವ
ಪಡಿಯಱಕೆ – ಬಾಗಿಲು ಕಾಯುವುದು ೨ – ೩೪
ಪಡಿವರಿಜ – ಪ್ರತಿಮೆ, ವಿಗ್ರಹ ೫ – ೧೧ವ
ಪಡೆವಳ್ಳ – ದಳವಾಯಿ, ಸೇನಾಪತಿ ೩ – ೮೯
ಪತಂಗ – ಸೂರ್ಯ ೧ – ೧೦೦
ಪತ್ತುಗೆವಿಡು – ಬಾಯಿತೆರೆ ೧ – ೧೧೭
ಪತ್ತುವಿಡು – ಕಳೆ, ಬಿಡು, ತೊರೆ ೫ – ೯ವ
ಪತ್ರಭಂಗ – ಹೆಂಗಸರ ಕೆನ್ನೆ ಮೊದಲಾದ ಸ್ಥಳಗಳಲ್ಲಿ ಬರೆಯುವ ಚಿತ್ರ ೬ – ೨೫ವ
ಪದಂಪು – ಪ್ರೀತಿ ೮ – ೬೨
ಪದಪು – ಸಂಭ್ರಮ, ಉತ್ಸಾಹ, ಒಲವು, ಪ್ರೀತಿ ೨ – ೧೧
ಪದವೆಱು – ಅವಕಾಶವನ್ನು ಪಡೆ ೮ – ೩೪
ಪದಾತಿ – ಕಾಲಾಳು ೩ – ೧ವ
ಪದಿರ ಪ – ವಿವಿಧ ಶಬ್ದಗಳನ್ನುಂಟು ಮಾಡುವ ಚರ್ಮವಾದ್ಯ ೩ – ೨೨ವ
ಪನೆ – ಹಲ್ಲು ೨ – ೫೬
ಪರದಾರ – ಪರಸ್ತ್ರೀ ೩ – ೯೮
ಪರಭಾಗ – ವರ್ಣೋತ್ಕರ್ಷ ೧ – ೨೧೫
ಪರಭೃತ – ಕೋಗಿಲೆ ೫ – ೧೦೦ವ
ಪರಶು – ಕೊಡಲಿ ೮ – ೩ರ
ಪರಾಸು – ಮೃತ ೯ – ೩೭
ಪರಿಕಣಿ – ಕಾಲುವೆ ೩ – ೨೭
ಪರಿಗ್ರಹ – ಪರಿಹಾರ ೪ – ೩
ಪರಿಜು – ಆಕಾರ, ರೂಪು ೧೦ – ೩೦ವ
ಪರಿಡೋಣಿ – ನೀರು ಹರಿಯುವ ದೋಣಿ ೭ – ೨೧
ಪರಿಣತವಯಸ – ಮುದುಕ, ವೃದ್ಧ ೮ – ೧೫೮
ಪರಿಣತಿ – ಕೊನೆಯ ಅವಸ್ಥೆ ೨೫೨
ಪರಿಣತೆ – ಪಾರಂಗತೆ, ಕುಶಲೆ ೬ – ೯೨ವ
ಪರಿನಾಳಿಕೆ – ನೀರು ಹರಿಯುವ ನಲ್ಲಿ ೭ – ೨೮
ಪರಿಪಡು – ಓಡಿಬರು ೧೦ – ೧೯
ಪರಿಭವಿಸು – ಅವಮಾನಗೊಳಿಸು ೩ – ೯೮
ಪರಿರಂಭಣ – ಆಲಿಂಗನ ೧ – ೭೨
ಪಾವಸೆ – ಪಾಚಿ ೬ – ೧೬೮
ಪಾವುಡ – ಕಾಣಿಕೆ ೬ – ೧೫೭
ಪಾಸ – ಹಾಸುಗಲ್ಲು ೫ – ೧೫
ಪಿಂಗಳಿ – ಸಿಂಹ? ೧ – ೧೧೮
ಪಿಂಗು – ಹಿಂಗು, ಬತ್ತು ೧ – ೨೩೫
ಪಿಡಿ – ಹೆಣ್ಣಾನೆ ೩ – ೧೧೩
ಪಿಪಾಸೆ – ನೀರಡಿಕೆ ೧ – ೧೫೬
ಪೀಲಿ – ನವಿಲುಗರಿಯ ೧ – ೯೭
ಪೀಲಿದೞೆ – ನವಿಲುಗರಿಯ ಛತ್ರಿ ೮ – ೬೧
ಪುಂಖ – ಗರಿ ೫ – ೧೦೬
ಪುಂಡರೀಕ – ಬಿಳಿಯ ಕಮಲ ೨ – ೭೨
ಪುಟವೇಱು – ಬೆಳೆ, ವೃದ್ಧಿಹೊಂದು ೨ – ೭೭
ಪುಣಂಬು – ಬಾಣ ೫ – ೧೦೮
ಪುತ್ರಿಕೆ – ಪುತ್ತಳಿ ೧ – ೩೫
ಪುದಿ – ಸೇರು, ಕೂಡು ೧ – ೨೨೬
ಪುದುವು – ಗುಂಪು ೧ – ೧೦೫
ಪುಯ್ಯಲ್ಚು – ಗೋಳಾಡು ೫ – ೧೬೯
ಪುರುಡು – ಅಸೂಯೆ, ಮತ್ಸರ, ಪೈಪೋಟಿ, ಸ್ಪರ್ಧೆ ೫ – ೧೩೮
ಪುರೋಡಾಶ – ಒಂದು ಬಗೆಯ ಹೋಮ ದ್ರವ್ಯ ೧ – ೧೮೫
ಪುಷ್ಪದಾಮ – ಹೂವಿನ ಮಾಲಿಕೆ ೬ – ೨೩
ಪುಷ್ಕರ – ಸೊಂಡಲಿನ ತುದಿ ೧ – ೧೮೪
ಪುಳಕ – ರೋಮಾಂಚ ೨ – ೨೫
ಪುಳಿಂದ – ಬೇಡ, ವ್ಯಾಧ ೧ – ೯೭ವ
ಪುೞಲ್ – ಮರಳು ೫ – ೨೦
ಪೂಗದ್ರುಮ – ಅಡಕೆಯ ಮರ ೧ – ೧೭೯
ಪೂಣ್ – ಪ್ರತಿeಮಾಡು ೬ – ೯೬
ಪೂರ್ಣಪಾತ್ರ – ಉಡುಗೊರೆ, ಬಹುಮಾನ ೨ – ೫೪
ಪೆಂಪು – ಹಿರಿಮೆ ೩ – ೧೦೦
ಪೆಪ್ಪಳಿಸು – ಹೆದರು, ಗಾಬರಿಗೊಳ್ಳು ೧೦ – ೬೮
ಪೆರ್ಬೊನಲ್ – ದೊಡ್ಡ ಪ್ರವಾಹ ೬ – ೨೯
ಪೆಳಱು – ಹೆದರು ೩ – ೧೨೦
ಪೆ – ಬಾಲಚಂದ್ರ ೨ – ೧೦೯
ಪೆಱಪಿಂಗಿಸು – ಹಿಂದಕ್ಕೆ ಸರಿಸು ೮ – ೧೦೪
ಪೇರಡವಿ – ದೊಡ್ಡ ಕಾಡು ೮ – ೧ವ
ಪೈಶಾಚಕ – ದೆವ್ವಹಿಡಿದವನು ೫ – ೮೦
ಪೊಂಪುೞ – ಆಕ್ಯ, ಹೆಚ್ಚಳ ೧ – ೯೭
ಪೊಂಬೞೆ – ಹೊಂಬಾಳೆ ೧೦ – ೬೨
ಪೊಚ್ಚರಿಸು – ಉಬ್ಬಿಸು ೩ – ೧೦೨
ಪೊಡಮಡು – ನಮಸ್ಕರಿಸು ೩ – ೪೩ ಪೊಡರ್ – ಚಲಿಸು ೧ – ೧೬೫
ಪೊಡರ್ – ಕಾಣಿಸಿಕೊಳ್ಳು, ಹುಟ್ಟು ೧ – ೧೨೬
ಪೊಡರ್ಪು – ಚಲನೆ ೫ – ೪೪ವ
ಪೊಣರ್ವಕ್ಕಿ – ಚಕ್ರವಾಕಪಕ್ಷಿ ೪ – ೨೦
ಪೊಣ್ಮು – ಹೊಮ್ಮು, ಪ್ರಕಟವಾಗು ೧ – ೫೮
ಪೊದೞು – ಪ್ರಕಟವಾಗು, ಹೊರಪಡು, ವ್ಯಾಪಿಸು ೫ – ೬೩
ಪೊನಲ್ – ಪ್ರವಾಹ ೧ – ೧೯೨
ಪೊನ್ನೀರ್ – ಚಿನ್ನದ ರಸ ೮ – ೭೦
ಪೊರೆ – ಪದರ ೫ – ೨೦೦
ಪೊರೆ – ವೃದ್ಧಿಹೊಂದು ೧ – ೨೪
ಪೊರ್ಕುಳಿ – ಹೊಡೆತ ೧ – ೧೫ವ
ಪೊಲೆವಟ್ಟು – ಹೊಲಗೇರಿ ೧೦ – ೩೭
ಪೊೞಲ್ – ನೆಲೆ, ಆಶ್ರಯ ಪಟ್ಟಣ ೧ – ೧೫೧
ಪೊೞ್ತರೆ – ಮುಂಜಾನೆ ೧೦ – ೨೭
ಪ್ರಕೋಷ್ಠ – ಮೊಳಕೈಯಿಂದ ಕೆಳಗೆ ಮಣಿ ಕಟ್ಟಿನವರೆಗೆ ಇರುವ ಭಾಗ ೩ – ೩೧
ಪ್ರಚ್ಛದ – ಹೊದೆಯುವ ಬಟ್ಟೆ, ಹಚ್ಚಡ ೬ – ೭೨ವ
ಪ್ರಜಾಪತಿ – ಬ್ರಹ್ಮ ೬ – ೬೮ವ
ಪ್ರಣಾಳ – ನೀರುಕಂಡಿ, ಬಿಡುಗಂಡಿ, ಹೊರಕ್ಕೆ ನೀರು ಹೋಗಲು ಮಾಡಿರುವ ರಂಧ್ರ ೫ – ೧೪೫
ಪ್ರತತಿ – ಸಮೂಹ ೧ – ೧೮
ಪ್ರತಾರಿಸು – ಮೋಸಗೊಳಿಸು ೩ – ೯೭
ಪ್ರತಿಪತ್ತಿ – ಮಾಡಬೇಕಾದ ಕೆಲಸ ೯ – ೧೧೧
ಪ್ರತಿಪಾದ್ಯ – ಕೊಡಬೇಕಾದ್ದು, ಒಪ್ಪಿಸುವುದು ೬ – ೧೨೪
ಪ್ರತಿಸರ – ಕಂಕಣ ೫ – ೧೬೨
ಪ್ರತೀಹಾರಿ – ಬಾಗಿಲು ಕಾಯುವವಳು ೧ – ೨೧
ಪ್ರತ್ಯಭಿಜ್ಞೆ- ಗುರುತು ೮ – ೧೦೬
ಪ್ರತ್ಯಾನಯನ – ಕರೆತರುವುದು ೮ – ೧೨೨ವ
ಪ್ರತ್ಯಾಶೆ – ಆಸೆ, ಮನೋರಥ ೯ – ೭೪
ಪ್ರತ್ಯಾಸನ್ನ – ಸಮೀಪ, ಹತ್ತಿರ ೧ – ೧೬೬
ಪ್ರತ್ಯುದ್ಗಮ – ಎದುರುಗೊಳ್ಳುವುದು ೮ – ೯೪ವ
ಪ್ರತ್ಯಾತ್ಥಾನ – ಇದಿರೇಳುವುದು ೧ – ೩೪ವ
ಪ್ರತ್ಯೂರ್ಜತ – ಮರಳಿ ಜೀವವನ್ನು ಪಡೆಯುವವನು ೯ – ೮೫ವ
ಪ್ರವೃತ್ತಿ – ವೃತ್ತಾಂತ ೫ – ೨೦೮
ಪ್ರಸೂತಿ – ಹೆರಿಗೆ ೧ – ೧೧೦
ಪ್ರಸ್ಥಾನ – ಪ್ರಯಾಣಕಾಲ ೩ – ೧೧೧
ಪ್ರಾಗಲ್ಭ  – ದಿಟ್ಟತನ ೮ – ೩೪ವ
ಪ್ರಾದೇಶ – ಚೋಟುದ್ದ ೩ – ೧೬ವ
ಪ್ರಾಭಾತಿಕ – ಬೆಳಗಿನ ಜಾವದಲ್ಲಿ ಮಾಡಬೇಕಾದ ೬ – ೧೦ವ
ಪ್ರಾಲಂಬ – ಜೋಲಾಡುವ, ಇಳಿಬಿದ್ದಿರುವ ೮ – ೩
ಪ್ರಾಲೇಯಾಂಶ – ಚಂದ್ರ ೧ – ೨೩೮



ಕಠಿನ ಪದಗಳ ಅರ್ಥ
﻿ಕ
ಕಂಕೆಲ್ಲಿ – ಅಶೋಕವೃಕ್ಷ ೮ – ೨೯
ಕಂಟಣಿಸು – ಹೇಸಿಗೆಪಡು ೧೦ – ೪೨ವ
ಕಂಠೀರವ – ಸಿಂಹ ೭ – ೫೬
ಕಂಚುಕಿ – ರಾಣಿವಾಸದ ಅಕಾರಿ ೧ – ೭೧
ಕಂಡರಸು – ಕೆತ್ತು, ಚಿತ್ರಿಸು, ಪ್ರತಿಮೆಯನ್ನು ಕೊರೆ ೬ – ೩೩
ಕಂತು – ಮನ್ಮಥ ೧ – ೧೮
ಕಕ್ಷ  – ಮಹಲು, ತೊಟ್ಟಿ ೨ – ೮೮
ಕಚ – ಕೂದಲು ೩ – ೧೪೮
ಕಟಕ – ಪಾಳೆಯ, ಸೇನಾನಿವೇಶ ೭ – ೫೫
ಕಡವು – ಕಡಹದ ಮರ, ಕದಂಬವೃಕ್ಷ ೭ – ೨೩
ಕಡುಕೆಯ್ – ಶಕ್ತಿಯನ್ನು ತೋರಿಸು, ಸಾಹಸಮಾಡು ೧ – ೧೩೪
ಕಡುಗೊರ್ಬು – ಬಹಳ ದಪ್ಪ ೮ – ೧ವ
ಕಡುಪು – ಕ್ರೋಧ ೩ – ೮
ಕಡುಸೇವೆ – ಹೆಚ್ಚಾದ ಶ್ರಮ ೧ – ೧೫೬
ಕಣ್ಗುಡಿತೆ – ಬೊಗಸೆಗಣ್ಣು, ಅಗಲವಾದ ಕಣ್ಣು ೯ – ೭
ಕಣ್ಗೆಡ್ಡಮಾಗು – ಶೋಭಿಸು ೨ – ೮೯
ಕಣ್ಗೆಯ್ – ನಿದ್ರೆಮಾಡು ೮ – ೧೧
ಕಣ್ಗೆಸೆ – ಕಣ್ಣಿಗೆ ಒಪ್ಪು, ಶೋಭಿಸು ೧೨ – ೯೦
ಕಣ್ಣಲಾಗೆನೆ – ಕ್ಷಣಮಾತ್ರದಲ್ಲಿ ೮ – ೩೪
ಕಣ್ಣರಿವು – ಕಣ್ಣಿನ ಓಟ ೫ – ೮೩
ಕಣ್ಮಲರ್ – ಹೂವಿನಂತಿರುವ ಕಣ್ಣು, ವಿಶಾಲವಾದ ಕಣ್ಣು ೨ – ೮೪
ಕದಂಬ – ಗುಂಪು ೧೦ – ೯೭
ಕದಪು – ಕೆನ್ನೆ ೫ – ೧೫೦
ಕದರ್ಥನೆ ಕಾಟ ೭ – ೭
ಕದಿರ್ – ಕಿರಣ ೫ – ೧೫೮
ಕನಕಾಚಲ – ಚಿನ್ನದ ಬೆಟ್ಟ, ಮೇರುಪರ್ವತ ೮ – ೫೭ವ
ಕನ್ನಡವಕ್ಕಿ – ಗಿಳಿ ೧ – ೭೦
ಕನ್ನೆಮಾಡ – ರಾಜಪುತ್ರಿಯರು ವಾಸಿಸುವ ರಾಣಿವಾಸ, ಕನ್ಯಕಾಂತಪುರ ೬ – ೧೬೦
ಕಬರಿ – ಕೇಶಪಾಶ, ತಲೆಗೂದಲು ೬ – ೨೪ ಕಬಳಿತ – ನುಂಗಲ್ಪಟ್ಟುದು ೮ – ೧೦೧
ಕಯ್ಗಣ್ಣು – ಹೆಚ್ಚು ೯ – ೪೦ವ
ಕರಂಜ – ಹುಲುಗಿಲಿ ಮರ ೮ – ೧ವ
ಕರದೀಪಿಕೆ – ಕೈದೀವಿಗೆ ೨ – ೮೮
ಕರಿಕಲಭ – ಆನೆಮರಿ ೩ – ೬
ಕರಿಣಿ – ಹೆಣ್ಣಾನೆ ೨ – ೬೯
ಕರು – ಮೂಲಸ್ತಂಭ ೧೦ – ೪೨
ಕರುಮಾಡ – ಉಪ್ಪರಿಗೆಮನೆ ೩ – ೩೨
ಕರುವಿಡು – ಎರಕಹೊಯ್ಯು ೩ – ೮೬
ಕರ್ಚು – ತೊಳೆ, ಪ್ರಕ್ಷಾಳಿಸು ೧ – ೨೩೪
ಕರ್ಣಪೂರ – ಕರ್ಣಾಭರಣ, ಓಲೆ ೨ – ೪೦
ಕರ್ಬೊನ್ – ಕಬ್ಬಿಣ ೧ – ೧೩೮
ಕವರ್ – ದೋಚು, ಸುಲಿಗೆಮಾಡು ೮ – ೧೨೮
ಕವಾಟ – ಬಾಗಿಲು, ಕದ ೮ – ೨, ೧ – ೧೩
ಕವಿ – ೧ ಕವಿತ್ವಮಾಡುವವನು, ೨ ನೀರು ಹಕ್ಕಿ ೧ – ೨
ಕವಿಲ್ಗೆಂಪು – ಮಾಸಲುಕೆಂಪು ೮ – ೬೯
ಕಷಾಯಿತ – ೧ಒಗಚಾದ, ೨ ವಿಕಾರಗೊಂಡ ೩ – ೭೦
ಕಳ್ – ಹೆಂಡ, ಮದ್ಯ ೩ – ೮೦
ಕಳತ್ರ – ಹೆಂಡತಿ ೩ – ೫೮
ಕಳಕಂಠ – ಕೋಕಿಲೆ ೧ – ೭೨
ಕಱಂಗು – ಕಪ್ಪಾಗು ೪ – ೧೪
ಕಱುತ್ತು(ಧಾ, ಕಱು) – ದಂಡಿಸು ೫ – ೨೦೨
ಕೞ್ – ಸಡಿಲವಾಗು ೧ – ೧೧೧
ಕಾಕಲಿ – ಮಧುರಗೀತ ೪ – ೩೧
ಕಣ್ಕೆ – ನೋಡುವಿಕೆ ೬ – ೧೩೮
ಕಾದಂಬಿನಿ – ಮೋಡಗಳ ಸಾಲು ೨ – ೭೭
ಕಾದಲ – ಇನಿಯ, ಪ್ರಿಯ ೫ – ೧೪೯
ಕಾರ್ – ಮಳೆಗಾಲ ೧ – ೭೭
ಕಾರ್ಪಾಸ – ಹತ್ತಿ, ಅರಳೆ ೧ – ೧೦೩ವ
ಕಾರ್ಬೊನ್ ಕಬ್ಬಿಣ ೯ – ೮೭
ಕಾಲಾಯಸ – ಕಬ್ಬಿಣ ೯ – ೧೩
ಕಾವಣ – ಚಪ್ಪರ ೭ – ೨೦ವ
ಕಾಶ್ಮೀರ – ಕುಂಕುಮ, ಕುಂಕುಮ ಕೇಸರ ೨ – ೨೮
ಕಿಂಕರ್ತವ್ಯತಾಮೂಢೆ – ಏನು ಮಾಡಬೇಕೆಂದು ತಿಳಿಯದವಳು ೫ – ೧೩೧
ಕಿಂಕಿಣಿ – ಕಿರುಗಂಟೆ ೭ – ೨೧ವ
ಕಿಂಚಿತ್ಕರ – ಅಲ್ಪ, ಸಣ್ಣವಿಷಯ ೧೦ – ೮೬
ಕಿಂಜಲ್ಕ – ಹೂವಿನ ಕೇಸರ ೯ – ೬
ಕಿನಿಸು – ಕೋಪ ೮ – ೮೫
ಕಿನ್ನರ – ಕುದುರೆಯಂತೆ ಮುಖವೂ ಮನುಷ್ಯರಂತೆ ಶರೀರವೂ ಉಳ್ಳ ಒಂದು ಅಮಾನುಷ ಜಾತಿ ೪ – ೧
ಕಿಳಿರು – ಕೆನೆಯುವುದು, ಹೇಷಾರವ ೩ – ೫
ಕಿಳ್ವಾಳವಳ್ – ಬಿಚ್ಚುಗತ್ತಿಯವಳು ೧ – ೬೯
ಕಿಱುಕವ್ವರೆಗೊಳ್ – ಸ್ವಲ್ಪಮಟ್ಟಿಗೆ ಮುತ್ತಿಕೊಳ್ಳು ೧೦ – ೪೧ವ
ಕಿಱುಕುಳ – ಕಮ್ಮಿಯಾದವನು, ಕೀಳ ೯ – ೯೦
ಕಿಱುಳ – ಸಾಮಾನ್ಯ ಮನುಷ್ಯ, ನಾಡಾಡಿ ೧೦ – ೨೧
ಕೀರ – ಗಿಳಿ ೧೦ – ೧೦೪
ಕೀಳಿಡು – ಕಿರುಚು ೧ – ೧೫೨
ಕೀೞ್ – ಕಡಿವಾಣ ೩ – ೪
ಕುಂಚಿಕೆ – ಚಿತ್ರವನ್ನು ಬರೆಯುವ ಕುಂಚ ೪ – ೪೪
ಕುಂತ – ಭರ್ಜಿ, ಈಟಿ ೮ – ೧೦೧
ಕುಂದ – ಮೊಲ್ಲೆಹೂ ೯ – ೧೭
ಕುಂಬಿಡು – ನಮಸ್ಕರಿಸು ೫ – ೧೧
ಕುಂಭ – ಆನೆಯ ತಲೆಯ ಮೇಲುಭಾಗ ೩ – ೧೦೭
ಕುಜಾತ – ಮರ ೫ – ೧೦
ಕುಟುಕು – ಗ್ರಾಸ, ಆಹಾರ ೧ – ೧೧೨ವ
ಕುಟಜ – ಬೆಟ್ಟಮಲ್ಲಿಗೆ ೯ – ೧೭
ಕುಟ್ಟಿಮ – ನೆಲಗಟ್ಟು ೨ – ೬೧
ಕುಟ್ಮಳ – ಮೊಗ್ಗು ೧ – ೨೩೧
ಕುಡುವಿಲ್ – ಬಾಗಿದ ಬಿಲ್ಲು ೧೦ – ೫೫
ಕುತ್ತು – ಏಟು, ಹೊಡೆತ ೧೦ – ೩೦
ಕುನ್ನಿ – ಯಾವುದಾದರೂ ಪ್ರಾಣಿಯ ಮರಿ ೧ – ೧೩೯
ಕುಮುದ – ಬಿಳಿನೈದಿಲೆ ೧ – ೧೮೪
ಕುಮುದಿನಿ – ನೈದಿಲೆಬಳ್ಳಿ ೪ – ೬೧
ಕುರರ – ಒಂದು ಜಾತಿಯ ಹಕ್ಕಿ ೧ – ೮೨
ಕುವಲಯ – ೧ ಭೂಮಂಡಲ, ೨ ಕನ್ನೆ ದಿಲೆ ೯ – ೮೫
ಕುಶ – ದರ್ಭೆ ೨ – ೬೫
ಕುಸುಮಾಸ್ತ್ರ – ಮನ್ಮಥ ೧ – ೧೮೮
ಕುಸುರಿ – ಕಾಲಿನ ಆಭರಣ ೬ – ೧೪೧
ಕುಳಿರ್ – ತಣ್ಣಗಿರು ೧ – ೨೩೯
ಕೂರ್ಗಣೆ – ಚೂಪಾದ ಬಾಣ ೮ – ೫೫ವ
ಕೂರ್ಚ – ಕುಂಚ ೯ – ೩೪ವ
ಕೂರ್ತ(ಕೂರಿ) – ಪ್ರೀತಿಸಿದ ೬ – ೮೩
ಕೂರ್ಮೆ – ಪ್ರೀತಿ ೧ – ೭೧
ಕೃಪಾಣ – ಕತ್ತಿ ೧ – ೧೨
ಕೃಷ್ಣಿಕೆ – ಕಪ್ಪು ೬ – ೧೬೯
ಕೆಂದಳ – ಕೆಂಪಾದ ಅಂಗೈ, ಕರತಲ ೩ – ೨೫ವ
ಕೆಕ್ಕರಿಸು – ಹೆದರು ೧ – ೧೩೪ವ ಕೆಟ್ಟುದು – ಕಳೆದುಹೋದುದು ೮ – ೧೧೭
ಕೆತ್ತು – ಮುಚ್ಚು ೧೦ – ೪೪ವ
ಕೆತ್ತು,ಅದುರು, ಹಾರು ೨ – ೮೭, ೫ – ೧೪೪
ಕೆಲ – ಹತ್ತಿರ ೭ – ೫೫ವ
ಕೇಗು – ನವಿಲಿನ ಧ್ವನಿ, ಕೇಕಾರವ ೭ – ೧೩
ಕೇಣ – ದೀರ್ಘವಿಚಾರ, ಆಲೋಚನೆ ೫ – ೧೨೪
ಕೇಯೂರ – ತೋಳುಬಂದಿ, ಅಂಗದ ೧ – ೧೬
ಕೇರ್ – ತಡಿಕೆ ೮ – ೧೨೨
ಕೇರ್ಗಟ್ಟು – ತಡಿಕೆ ೧೦ – ೬೫ವ
ಕೇಸಡಿ – ಕೆಂಪಾದ ಕಾಲು, ಹೆಜ್ಜೆ ೧೦ – ೫೮
ಕೇಸರಫಲ – ವಕುಳವೃಕ್ಷದ ಕಾಯಿ, ಹಣ್ಣು ೫ – ೨೫
ಕೇಸರಿಕಿಶೋರ – ಸಿಂಹದ ಮರಿ ೨ – ೧೧೮
ಕೈಗಣ್ಮು – ಹೆಚ್ಚಾಗು ೭ – ೧ವ
ಕೈವಾರ – ಸ್ತೋತ್ರ ೭ – ೫೪
ಕೈವಿಡಿ – ಮದುವೆಯಾಗು ೬ – ೧
ಕೊರ್ವು – ಹೆಚ್ಚಾಗು, ಅತಿಶಯವಾಗು, ಕೊಬ್ಬು ೧ – ೧೨೭
ಕೋಟರ – ಪೊಟರೆ ೧ – ೧೦೪
ಕಾರಹೊಗೆ – ಕಂಟುರಾಸನೆ ಬರುವ ಹೊಗೆ ೧೦ – ೪೧
ಕಾಲೇಯಕ – ನಾಯಿ ೧೦ – ೪೧
ಕೌಂಗು – ಅಡಕೆಮರ ೧ – ೮೩ವ
ಕೌತುಕಾವಹ – ಆಶ್ವರ್ಯವನ್ನುಂಟು ಮಾಡುವುದು ೪ – ೬೮
ಕೌಶೇಯ – ರೇಶ್ಮೆವಸ್ತ್ರ ೧ – ೧೮೩ವ
ಕೌಸ್ತುಭ – ವಿಷ್ಣುವಿನ ವಕ್ಷಸ್ಥಳವನ್ನು ಅಲಂಕರಿಸಿರುವ ರತ್ನ ೬ – ೧೩೦
ಕೌಳುಡೆ – ದಿಂಬು ೬ – ೩೧
ಕೌಳೇಯ – ನಾಯಿ ೧ – ೧೮೦
ಕ್ಷುಣ್ಣ – ಪರಿಚಿತವಾದ ೨ – ೧೦೬
ಖ
ಖಂಜ – ಕುಂಟ ೨ – ೧೧೫
ಖುರಮಣಿಕ – ಕುದುರೆ ಕಾಲನ್ನು ಕಟ್ಟುವ ಗೂಟ ೭ – ೯ವ
ಖಲೀನ – ಕಡಿವಾಣ ೩ – ೮
ಖೇಚರ – ಆಕಾಶಚಾರಿ, ದೇವತೆ ೪ – ೬೯
ಗ
ಗಂಡಸ್ಥಳ – ಕಪೋಲಪ್ರದೇಶ, ಕೆನ್ನೆ ೧ – ೧೦೧ಗಂಧವಹ – ವಾಯು, ಗಾಳಿ ೧೦ – ೧೨
ಗಂಧಸಿಂಧುರ – ಮದ್ದಾನೆ ೩ – ೧೧೭
ಗಜನಿಮೀಲನ – ಆನೆಯಂತೆ ಮದದಿಂದ ಕಣ್ಣುಮುಚ್ಚುವಿಕೆ ೩ – ೭೮
ಗಡಪ – ವೇಗ ೪ – ೪
ಗರ – ಗ್ರಹ ೩ – ೯೬
ಗರ್ಹಿಸು – ನಿಂದಿಸು ೬ – ೯೨
ಚರ್ಚೆ – ಲೇಪನ ೫ – ೧೪೦ವ
ಚಾರ್ಟುಪ್ರಿಯವಚನ ೫ – ೧೭೬ವ
ಚಾಮೀಕರ – ಚಿನ್ನ ೬ – ೧೦ವ
ಚುಬುಕ – ಗಲ್ಲ ೩ – ೩೮
ಜ
ಜಂಝಾಸಮೀರ – ಮಳೆಯಿಂದ ಕೂಡಿದ ಬಿರುಗಾಳಿ ೯ – ೧೫
ಜಂಬೂಫಳ – ನೇರಳೆಹಣ್ಣು ೫ – ೨೦೯
ಜಘನ – ಸೊಂಟ ೬ – ೪೧
ಜಡಿ – ಗದರಿಸು ೩ – ೮೯
ಜಡಿಪ – ತರ್ಜನೆ, ಬೆದರಿಕೆ ೮ – ೪೬ವ
ಜವ್ವನಿಗ – ತರುಣ ೫ – ೪೫
ಜಾಗರ – ಅಂಕುರಾರ್ಪಣದ ಸಸಿ, ಪೈರು ೩ – ೧೦೫ವ
ಜಾತಿಸ್ಮರತೆ – ಹಿಂದಿನ ಜನ್ಮದ ನೆನಪು ೧೦ – ೫
ಜಾದಿ – ಹೆಜ್ಜಾಜಿ ಹೂವು ೧ – ೨೯
ಜಾನುಚಂಕ್ರಮಣ – ಅಂಬೆಗಾಲಿಕ್ಕುವಿಕೆ ೨ – ೫೮
ಜಿಗಿಲ್ – ಅಂಟಿಕೊಳ್ಳು ೧ – ೧೦೧
ಜೂಟ – ಕೂದಲಿನ ಗುಂಪು, ಮುಡಿಕಟ್ಟು ೧ – ೧
ಜೋಗವಟ್ಟಿಗೆ – ತಪಸ್ಸು ಮಾಡುವಾಗ ಬೆನ್ನು ಮೊಳಕಾಲುಗಳಿಗೆ ಕಟ್ಟಿಕೊಳ್ಳುವ ಬಟ್ಟೆ, ಯೋಗಪಟ್ಟಿಕೆ ೪ – ೬೫
ಜೇವಡ – ಬಿಲ್ಲಿನ ಟಂಕಾರ ೧೦ – ೫೫ವ
ಜೋವೇಱು – ಬೆಂಡಾಗು ೮ – ೪೫
ಝ
ಝಂಪಾಳ – ಮುಸುಕ ೬ – ೨೫
ಝೋಂಪಿಸು – ಮೈಮರೆ ೮ – ೧೧೪
ಡ
ಡವಕೆ – ಒಂದು ಬಗೆಯ ವಾದ್ಯ ೩ – ೨೮
ಡಾವರ – ಕ್ಷೋಭೆ ೫ – ೫೭
ಡಿಂಡಿಮ – ಒಂದು ಬಗೆಯ ಚರ್ಮವಾದ್ಯ ೧ – ೧೨೩
ತ
ತಗುಳ್ – ಆರಂಭಿಸು ೧ – ೨೪೧ವ
ತಗುಳ್ – ಮುತ್ತು, ಆವರಿಸು ೨ – ೧೩
ತಗುಳ್ಚು – ಪ್ರಾರಂಭಿಸು ೫ – ೩೧
ತಗೆ – ಅಡ್ಡಿ, ತಡೆ ೧೦ – ೪೯
ತನಿಗೆತ್ತು – ಬಹಳವಾಗಿ ನಡುಗು ೮ – ೫೩
ತನುಜಾತ – ಮಗ ೨ – ೫೨
ತಮಾಲ – ಹೊಂಗೆಮರ ೧ – ೭೯
ತರ – ಗುಂಪು, ಸಾಲು, ವ್ಯಾಪನೆ ೨ – ೧೨
ತರ್ಜಿತೆ – ಕ್ಕರಿಸಲ್ಪಟ್ಟವಳು ೬ – ೯೨
ತಲೆವಟ್ಟಿರು – ಆಸಕ್ತವಾಗು ೩ – ೯೧
ಗವಿಲ – ಹಳದಿಮಿಶ್ರ ಕೆಂಬಣ್ಣ ೫ – ೧೮
ಗವ್ಯೂತಿ – ಎರಡು ಕ್ರೋಶ, ಸುಮಾರು ನಾಲ್ಕು ಮೈಲಿ ೮ – ೧೦೪ವ
ಗಾಂಪ – ಮೂಢ, ದಡ್ಡ ೩ – ೮೨
ಗಾಡಿ – ಸೊಬಗು, ಚಲುವು ೬ – ೧೧
ಗಾಳಿ – ದೆವ್ವ, ಪಿಶಾಚಿ ೩ – ೯೬
ಗಾವರ – ಧ್ವನಿ ೪ – ೩೧
ಗೀರ್ವಾಣಮಾರ್ಗ – ಆಕಾಶ ೯ – ೯೬ವ
ಗುಂಡಿಗೆ – ಕಮಂಡಲು ೧ – ೧೭೨
ಗುಣ – ದಾರ ೫ – ೫೬
ಗುಣ್ಪು – ಆಳ ೧ – ೯೭
ಗುಲ – ಕಾಲಿನ ಹರಡು ೧ – ೩೬
ಗೃಹಮಹತ್ತರ – ಮನೆವಾರ್ತೆಯ ಅಕಾರಿ ೩ – ೬೧
ಗೆಂಟು – ದೂರ, ಹತ್ತಿರ ೩ – ೪೦
ಗೆತ್ತು – ತಿಳಿದುಕೊಂಡು ೫ – ೬೪ವ
ಗೋರಿಗೊಂಡ ಎರಳೆ – ಬೇಟೆಗಾರರ ಸಂಗೀತಕ್ಕೆ ಮೋಹಿಸಿ ಅವರ ಬೆನ್ನು ಹಿಂದೆ ಓಡಿಹೋಗುವ ಜಿಂಕೆ ೫ – ೯೭
ಗೋವಿ – ಕೊಳಲು ೩ – ೮೫
ಗೋಳಿಗೆ – ಹೆಣ್ಣುಕುದುರೆ ೩ – ೧೩
ಗೋತ್ರಸ್ಖಲನ – ಒಬ್ಬರ ಹೆಸರಿಗೆ ಬದಲಾಗಿ ಮತ್ತೊಬ್ಬರ ಹೆಸರನ್ನು ಬಾಯಿತಪ್ಪಿ ಹೇಳುವುದು ೬ – ೧೩೫



ಕಠಿನ ಪದಗಳ ಅರ್ಥ
(ಇಲ್ಲಿಯ ಸಂಖ್ಯೆಗಳು ಆಶ್ವಾಸ ಮತ್ತು ಪದ್ಯವನ್ನು ಸೂಚಿಸುತ್ತವೆ)
ಅ
ಅಂಗಚಿತ್ತ  –  ಉಡುಗೊರೆ ೨  –  ೮೬ವ
ಅಂಗರಾಗ – ಲೇಪನದ್ರವ್ಯ ೬ – ೧೦ವ
ಅಂಚೆವಿಂಡು – ಹಂಸಪಕ್ಷಿಗಳ ಗುಂಪು ೧ – ೫೮ವ
ಅಂಭೋದಕಾಲ – ಮಳೆಗಾಲ ೯ – ೧೩
ಅಂಶುಮಾಲಿ – ಸೂರ್ಯ ೫ – ೩೨
ಅಂಸ – ಹೆಗಲು ೬ – ೭೩
ಅಕ್ಷವಲಯ – ಜಪಸರ ೪ – ೫೧
ಅಕ್ಷಾವಳಿ – ಜಪಸರ ೧ – ೧೯೮
ಅಗ – ಬೆಟ್ಟ ೪ – ೧೬
ಅಗ್ಗಲಿಸು – ಹೆಚ್ಚು, ಅತಿಶಯವಾಗು ೨ – ೧೯
ಅಗಿ – ಭಯಪಡು ೫ – ೧೦೧
ಅಗುರು – ಮೇಲಕ್ಕೇಳು, ಹೆಚ್ಚಾಗು ೫ – ೧೧೫
ಅಗುರ್ವು – ಅತಿಶಯ ೨ – ೬೫
ಅಗುರ್ವು – ಭಯ ೧ – ೧೩೮
ಅಗುಳ್ – ಅಗೆ (ನೆಲವನ್ನು) ೧ – ೧೭೪
ಅಗೆವೋಲು – ಮೊಳಕೆಹೊರಡು ೨ – ೮೩
ಅಗ್ನಿಶೌಚವಸ್ತ್ರ – ಉಬ್ಬೆಗೆ ಹಾಕಿದ ಬಟ್ಟೆ ೮ – ೪೧
ಅಘಮರ್ಷಣ – ಸ್ನಾನಮಾಡುವಾಗ ಜಪಿಸುವ ಮಂತ್ರ ೧ – ೧೭೭ವ
ಅಚ್ಚರಸಿ – ಅಪ್ಸರಸ್ತ್ರೀ ೫ – ೧
ಅಡಕಿಲ್ಗೊಳ್ – ಒಂದರ ಮೇಲೆ ಒಂದು ಇರು ೬ – ೧೦೪
ಅಡಪ – ಎಲೆಅಡಕೆ ಚೀಲ ; ಸಂಚಿ ೨ – ೩೪
ಅಡ್ಡೆ ಸು – ಅಡ್ಡವಾಗು ೬ – ೧೦೨
ಅಣ್ಪು – ಲೇಪನ ೧ – ೨೬
ಅದವೞಲ್ – ಸಂತಾಪ, ವ್ಯಥೆ ೫ – ೧೭೨
ಅದೃಷ್ಟಪೂರ್ವ – ಹಿಂದೆ ಕಂಡರಿಯದ ೪ – ೨ವ
ಅಗಮ – ಪಡೆಯುವಿಕೆ, ಪ್ರಾಪ್ತಿ ೨ – ೧೧೮
ಅವಾಸಿಸು – ವಾಸನೆ ಕಟ್ಟು ೭ – ೨೧ವ
ಅಧ್ವಗ – ದಾರಿಗ, ಪ್ರಯಾಣಿಕ ೮ – ೩ರ
ಅನಪತ್ಯ – ಮಕ್ಕಳಿಲ್ಲದವ ೫ – ೯
ಅನಿಮಿಷ – ರೆಪ್ಪೆ ಇಲ್ಲದಿರುವುದು, ಮೀನು ೨ – ೯
ಅನುಕಂಪಮಾನ – ನಡುಗುತ್ತಿರುವ, ದಯೆಯಿಂದ ಕೂಡಿರುವ ೭ – ೪೩
ಅನುಗೆಯ್ – ಸಿದ್ಧವಾಗು ೪ – ೬೮
ಅನುರೋಧ – ನಿರ್ಬಂಧ ೬ – ೧೧೪ವ
ಅನುವಿಸು – ಬಯಸು ೭ – ೫೫ ” – ಮಾತನ್ನು ಕೇಳುವಂತೆ ಮಾಡು; ಅನುನಯಮಾಡು ೫ – ೨೦೭
ಅನುಶಾಸಿಸು – ಉಪದೇಶಮಾಡು ೬ – ೯೨
ಅನ್ನೆಯ – ಅನ್ಯಾಯ ೬ – ೯೨
ಅನ್ವಯ – ವಂಶ ; ಕುಲ ೬ – ೧
ಅಪತ್ಯ – ಮಗ ೧ – ೧೬೬
ಅಪನೀತ – ಕಳಚಲ್ಪಟ್ಟ ೮ – ೧೨೦
ಅಪರಾಂಭೋದಿ – ಪಶ್ಚಿಮಸಮುದ್ರ ೫ – ೨೦೮
ಅಪವರ್ಗ – ಕಡೆಗಣ್ಣು ೬ – ೨೦
ಅಬ್ಬ – ತಾವರೆ, ಕಮಲ; ಚಂದ್ರ ೫ – ೨
ಅಬ್ಬೆ – ತಾಯಿ, ಅಮ್ಮ ೧೦ – ೩೬
ಅಬ್ರಹ್ಮಣ್ಯ – ಬ್ರಾಹ್ಮಣರು ಆಪತ್ಕಾಲದಲ್ಲಿ ಮೊರೆಯಿಡುವ ಒಂದು ಶಬ್ದ, ಅನ್ಯಾಯ ೫ – ೧೬೯
ಅಭಿಸಾರಿಕೆ – ಕಾಮಪರವಶಳಾಗಿ ನಲ್ಲನು ಸೂಚಿಸುವ ಸಂಕೇತಸ್ಥಳಕ್ಕೆ ಹೋಗುತ್ತಿರುವ ಹೆಂಗಸು ೧ – ೧೩
ಅಭ್ರಕ – ಮೋಡ ೪ – ೩೭
ಅಭ್ರಕ – ಕಾಗೆಬಂಗಾರ ೪ – ೪೫
ಅಭ್ರಗಂಗೆ – ದೇವಗಂಗಾನದಿ ೧ – ೧೯೪
ಅಬ್ಬಾಕರ – ತಾವರೆಗೊಳ ೧ – ೧೨೨
ಅಭವ – ಶಿವ ; ಪರಮೇಶ್ವರ ೮ – ೧೧೫
ಅಭಿಚಾರ – ಮಾಟ ೩ – ೧೦೩
ಅಭಿಜಾತ – ಸತ್ಕುಲಪ್ರಸೂತ ೩ – ೮೩
ಅಭಿರೂಪ – ಪಂಡಿತ, ನಿಷ್ಣಾತ ೧ – ೫೦
ಅಭಿಷವ – ಸ್ನಾನ ೨ – ೨೬
ಅಭ್ಯರ್ಹಿತ – ಹಿರಿಯ, ಪೂಜ್ಯ ೬ – ೧೬೬ವ
ಅಭ್ಯವಹಾರ –  ಆಹಾರ ೧ – ೬೮ವ
ಅಭ್ಯಾಗತ – ಮನೆಗೆ ಬಂದು ಸತ್ಕಾರವನ್ನು ಸ್ವೀಕರಿಸುವವನು ; ಅತಿಥಿ ೪ – ೬೩
ಅಭಿಷವ – ಸ್ನಾನ ೪ – ೬೨
ಅಮರನದಿ – ಗಂಗಾನದಿ ೧ – ೧
ಅಮರ್ಚುಸೇರಿಸು ೧ – ೧೩೮
ಅಮರ್ದು – ಅಮೃತ ೧ – ೩೫
ಅಮೃತಾಸಾರ – ಅಮೃತದ ಜಡಿಮಳೆ ೯ – ೯೧
ಅರಮೆ – ವಿಶೇಷವಾಗಿ ೮ – ೧೩೯
ಅರಸಂಚೆ – ರಾಜಹಂಸ ೫ – ೧೪
ಅರೆವಾನಿಸಿಕೆ – ಅರ್ಧಮನುಷ್ಯತ್ವ ೧ – ೧೦
ಅರ್ತಿ – ಆಸೆ ೫ – ೨೮
ಅಲಂಪು – ಪ್ರೀತಿ ೫ – ೧೬೩
ಅಲಕ್ತಕ – ಅರಗಿನ ರಸ ೧ – ೮೩
ಅಲತಗೆ – ಅರಗಿನ ರಸ, ಅಲಕ್ತಕ ೯ – ೧೧ವ
ಅಲರ್ – ಅರಳು, ವಿಕಸಿತವಾಗು ೨ – ೮೪
ಅಲರ್ಗಣೆ – ಹೂವಿನ ಬಾಣ ೧೦ – ೫೫
ಅಲರ್ಗೊಂಚಲ್ – ಹೂವಿನ ಗೊಂಚಲು ೫ – ೫೧
ಅಲುಂಬು – ಒಗೆದು ಮಡಿಮಾಡು ೫ – ೨೭
ಅಲೆ – ಪೀಡಿಸು ೫ – ೩೩ವ
ಅಲೆಪ – ಬೀಸುವಿಕೆ ೨ – ೮೭
ಅಲೆಪ – ಚಲನೆ ೧ – ೮೩
ಅವಗಾಹನ – ಸ್ನಾನ ೧ – ೧೫
ಅವಚೂಲ – ಬಾವುಟದ ತುದಿಯಿಂದ ಕೆಳಕ್ಕೆ ಜೋಡಾಡುವ ಕುಚ್ಚು, ಅಲಂಕಾರಕ್ಕಾಗಿ ಕಟ್ಟಿದ ಕುಚ್ಚು ೮ – ೨
ಅವಜ್ಞೆ- ತಿರಸ್ಕಾರ ೫ – ೧೨೧ವ
ಅವತಂಸ – ಕಿವಿಯ ಆಭರಣ ೫ – ೭೦
ಅವಧರಿಸು – ತಿಳಿದುಕೊಳ್ಳು ೫ – ೨೦೮
ಅವಮೆ – ಅಮಾವಾಸ್ಯೆ ೯ – ೧೩
ಅವಸರ – ಅವಕಾಶ ೨ – ೮೨
ಅವಿತಥ – ಸತ್ಯ ೨ – ೮೬
ಅವಿನಯ – ಕೆಟ್ಟನಡವಳಿಕೆ ೧೦ – ೩ವ
ಅವಿಭಾವ್ಯ – ಗುರುತು ಹಿಡಿಯಲು ಆಗದವನು ೮ – ೬೧
ಅವ್ವಳಿಸು – ಮೇಲೆ ಬೀಳು ೫ – ೩೩
ಅಶ್ರುತಪೂರ್ವಹಿಂದೆದೂ ಕೇಳದಿರುವ ೧ – ೧೨೮
ಅಸವಸ – ಆತುರ, ತ್ವರೆ ೧ – ೧೮೮
ಅಸಿತಾಹಿ – ಕರಿನಾಗರಹಾವು ೫ – ೧೧೫
ಅಸಿತೋರಗ – ಕರಿನಾಗರಹಾವು ೧ – ೧೫೨
ಅಸಿಯುಗುರ್ – ತೆಳುವಾದ ಉಗುರು ೩ – ೫೫
ಅಹಮಹಮಿಕೆ – ನಾನು ಮುಂದು ತಾನು ಮುಂದು ಎಂಬ ಹುರುಪು, ಉತ್ಸಾಹ ೩ – ೧೮
ಅಳಕ – ಮುಂಗುರುಳು ೧ – ೬೧ವ
ಅಳರು – ವ್ಯಾಪಿಸು, ಹರಡು ೬ – ೮೩
ಅಳೀಕ – ಸುಳ್ಳಾದ, ಮೋಸದ ೬ – ೮೩
ಅಳುಪು – ಪ್ರೀತಿ ೫ – ೩೩ವ
ಅಳುರ್ – ಆವರಿಸು, ಹರಡು ೧೦ – ೫೬
ಅಳ್ಕು – ಶಕ್ತಿಗುಂದು ೫ – ೮೦
ಅಱಗುಲಿ – ಧರ್ಮಭ್ರಷ್ಟ ೧ – ೧೪೮
ಅಱಲ್ಗೊಳ್ – ಬಾಯಾರು ೮ – ೮೧
ಅಱುಂಬುನೀರ್ – ಬತ್ತಿದ ಹಳ್ಳದಲ್ಲಿ ತೋಡಿದಾಗ ಬರುವು ನೀರು, ಚಿಲುಮೆ ೮ – ೧ವ
ಅೞಲ್ – ದುಖ ೧ – ೧೫೪ ಅೞ್ತಱು – ಪ್ರೀತಿ ೩ – ೧ ಅೞ್ತವಡು – ಸಂತೋಷಪಡು ೨ – ೧೧೬
ಆ
ಆಕೇಕರಾಲೋಕ – ಓರೆಗಣ್ಣು ೩ – ೧೫
ಆಗರ – ಗಣಿ, ಆಧಾರಸ್ಥಾ; ಆಕರ ೧೦ – ೪೨
ಆಗುಳಿ – ಆಕಳಿಕೆ ೬ – ೧೩೫
ಆತಪತ್ರ – ಕೊಡೆ, ಛತ್ರಿ ೩ – ೨೦
ಆತ್ಮಘಾತ – ಆತ್ಮಹತ್ಯೆ ೫ – ೨೦೪
ಆಭಿಜಾತ್ಯ – ಕುಲೀನತೆ ೬ – ೯೨
ಆಮಳಕ – ನೆಲ್ಲಿಕಾಯಿ ೧ – ೭೪
ಆಮಿಷ – ಮಾಂಸ ೧ – ೧೪೬
ಆರ್ – ತಣಿ, ತೃಪ್ತಿಪಡು ೩ – ೪೨
ಆರಾಧ್ಯ – ಪೂಜ್ಯ, ಗುರು ೮ – ೧೩೯
ಆರ್ಗೆ – ಯಾರ ಮಗಳು? ೧೦ – ೫೦
ಆಲಜಾಲ – ಮಿಥ್ಯಾಭಿಲಾಷೆ ೯ – ೩೭
ಆವಿಲ – ಕೊಳಕು, ಮಲಿನ ೮ – ೧೪೪
ಆಶೀವಿಷ – ಹಾವು ; ಸರ್ಪ ೩ – ೮೬
ಆಶ್ವಿಕಬಲ – ಕುದುರೆ ಸೈನ್ಯ ೮ – ೧೦೨
ಆಸ್ತ – (ಧಾ.ಆಸಱು) ಬಳಲಿದ ೩ – ೧೩೧
ಆಸವ – ಹೆಂಡ, ಮದ್ಯ ೩ – ೨೯
ಆಹ್ವಯ – ಹೆಸರು ೨ – ೧
ಆಳವಾಳ – ಪಾತಿ ೧ – ೧೮೯
ಆ – ಶಕ್ತನಾಗು ೫ – ೧೪೨
ಆಱಸು – ಸಮಾಧಾನಪಡಿಸು ೫ – ೧೯೦
ಆೞ್ – ನೀರಿನಲ್ಲಿ ಮುಳುಗು ೫ – ೫೬
ಆಱಸು – ನೀರಿನಲ್ಲಿ ಕೊಚ್ಚಿಕೊಂಡು ಹೋಗು, ಮುಳುಗಿಸು ೯ – ೪೨
ಇ
ಇಂಗಡಲ್ – ಕ್ಷೀರಸಮುದ್ರ ೩ – ೧೧೪
ಇಂಚರ – ಇಂಪಾದ ಧ್ವನಿ ೧ – ೫೮ವ
ಇಂತುಟೆ ವಲಂ – ಇಷ್ಟೇನೆ? ಹೀಗಾಯಿತೆ? ೮ – ೬೩ವ
ಇಂದೂಪಲ – ಚಂದ್ರಕಾಂತಶಿಲೆ ೭ – ೧೪
ಇಂಧನ – ಸೌಧೆ, ಕಟ್ಟಿಗೆ ೫ – ೧೮೦
ಇಕ್ಕುವಡು – ಹೊಡೆಯಲ್ಪಡು ೮ – ೧೧೪
ಇಕ್ಕೆದಾಣ – ಬಿಡದಿ, ವಾಸಸ್ಥಳ ೨ – ೩
ಇಟ್ಟಳ – ಮನೋಹರ ೨ – ೫೫
ಇಟ್ಟಳ – ದಟ್ಟವಾದುದು ೧ – ೪೨
ಇಡು – ಬೆಳಸು ೮ – ೧೪೬
ಇನಬಿಂಬ – ಸೂರ್ಯಮಂಡಲ ೧ – ೬೭
ಇಭ – ಆನೆ ೫ – ೧೩೫
ಇರ್ಪು – ತೈವ, ಒದ್ದೆ ೭ – ೩ವ
ಇಱುಂಬು – ನಡುವೆ, ಮಧ್ಯ ೧ – ೧೦೩
ಈ
ಈಂಟು – ಕುಡಿ, ಪಾನಮಾಡು ೧ – ೭೨
ಈಳ್ಕೊಳ್ – ಕಸಿದುಕೊಳ್ಳು ೧ – ೩೫
ಉ
ಉಕ್ಕೆವ – ಉತ್ಸಾಹ, ಆಶೋತ್ತರ ೫ – ೧೯೨
ಉಜ್ಜಳಿಸು – ಪ್ರಕಾಶಿಸು ೯ – ೧೧ವ
ಉಟಜ – ಪರ್ಣಶಾಲೆ ೧ – ೯೬
ಉಡುಪ – ಚಂದ್ರ ೭ – ೨೩
ಉಡೆ – ಸೀರೆ ೩ – ೨೭
ಉತ್ಕ – ಮೈಮರೆತ ೫ – ೧೩೯
ಉತ್ಕಂಠಿತ – ಹೆಚ್ಚು ಆಭಿಲಾಷೆಯುಳ್ಳವನು ೧೦ – ೧೮
ಉತ್ಕಲಿಕೆ – ೧ ಕಾಮೋದ್ರೇಕ ೨ ಅಲ್ಲೋಲ ಕಲ್ಲೋಲ ೮ – ೧೨೫
ಉತ್ತಮಾಂಗ – ತಲೆ ೧ – ೭೧
ಉತ್ತರೀಯ ವಸನ – ಹೊದೆಯುವ ಪಂಚೆ ೧ – ೨೫
ಉತ್ತವಳಿಕೆ – ಕಾತರತೆ ೫ – ೨೦೩
ಉತ್ಸಂಗ – ತೊಡೆ ೨ – ೫೫
ಉತ್ಸೇಧ – ಎತ್ತರ ೧ – ೧೪೬ವ
ಉದಮೇಲೆ – ಸಮುದ್ರದ ಪ್ರವಾಹ, ಅಲೆ ೯ – ೪೬
ಉದ್ದೆಸ – ಉದ್ದೇಶ ೫ – ೪೬
ಉನ್ನತಿಕೆ – ಹಿರಿಮೆ, ಪೆಂಪು ೨ – ೧೦೮
ಉಪಚಯ – ಅಭಿವೃದ್ಧಿ ೭ – ೪೭
ಉವಧಾನ – ತಲೆದಿಂಬು ೨ – ೬೫
ಉಪಪ್ಲವ – ಬಾಧೆ, ತೊಂದರೆ ೨ – ೧೬
ಉಪಶಮನ – ಅಡಗುವಿಕೆ, ಶಾಂತಿ ೫ – ೧೧೮
ಉಪಶ್ರುತಿ – (ಜೋಯಿಸರನ್ನು ಕೇಳುವ) ಭವಿಷ್ಯ ೨ – ೬೮
ಉಪಾಂಶುವಧೆ – ಗುಟ್ಟಾಗಿ ಮಾಡುವ ಕೊಲೆ ೩ – ೧೦೩ವ
ಉಷಾರೂಢ – ಏರಿದ, ಪಡೆದ ೩ – ೧ವ
ಉಪಾಲಂಭನ – ನಿಂದೆ ೫ – ೧೭೬
ಉಪ್ಪವಡಿಸು – ಹಾಸಿಗೆಯಿಂದ ಏಳು, ಎಚ್ಚರಗೊಳ್ಳು ೬ – ೬೬ವ
ಉಬ್ಬೆಗ – ಉದ್ವೇಗ ೩ – ೧೦೫
ಉಮ್ಮಳಿಸು – ದುಖಪಡು ೬ – ೧೦೦
ಉರುಪು – ಸುಡು, ದಹಿಸು ೧ – ೧೪
ಉರುಳಿ – ವಿಲೇಪನ ೭ – ೩
ಉರ್ಚು – ಜಾರಿಬೀಳು ೭ – ೧೩ವ
ಉರ್ಚುಹೊರಕ್ಕೆ ಬರು ೮ – ೧೫೬
ಉರ್ವರೆ – ಭೂಮಿ ೧ – ೯೯
ಉಲುಪು – ಶಬ್ದ ೧ – ೩೨ ಉಲ್ಲೋಲ – ದೊಡ್ಡ ಅಲೆ ೩ – ೧೦
ಉಷ್ಣೀಷ – ರುಮಾಲು ೫ – ೧೮೪ವ
ಉಳ್ಳವರ್ – ಚೆನ್ನಾಗಿ ಅರಳು ೫ – ೧೧ವ
ಊ
ಊರುದಘ್ನ – ತೊಡೆಯವರೆಗೂ ಮುಳುಗುವ ೮ – ೬೦ವ
ಊರುಯುಗ – ಎರಡು ತೊಡೆಗಲು ೨ – ೩೮
ಊರ್ಣೆ – ಹುಬ್ಬಿನ ನಡುವಿನ ಕೂದಲು ೨ – ೧೦೯
ಊಷರ – ಬಂಜರುನೆಲ ೧ – ೧೨೪
ಋ
ಋಜುವೃತ್ತಿ – ಸರಳಸ್ವಭಾವ ೧೦ – ೮೯
ಎ
ಎಡೆವರಿ – ಮಧ್ಯೆ, ಅಂತರವನ್ನು ಹೊಂದು, ಹಿಂದೆ ಬೀಳು ೪ – ೮
ಎಡ್ಡ – ಸುಂದರ ೩ – ೨೫
ಎಮೆಯಱುಗಲ್ – ಒತ್ತಾದ ಕಣ್ಣಿನ ರೆಪ್ಪೆ ೫ – ೧೦೨
ಎರವುಗೊಳ್ – ಬೇಡಿಕೊಳ್ಳು ೫ – ೧೯೭
ಎರೆ – ಆಹಾರ ೧ – ೧೫೨
ಎಲರ್ – ಗಾಳಿ ೧ – ೨೫
ಎಲವ – ಬೂರುಗದ – ಮರ ೧ – ೧೦೫
ಎಲ್ಗಳ್ – ಮೂಳೆಗಳು ೧ – ೧೯೮
ಎಸಕ – ಕಾರ್ಯ, ಪ್ರಭಾವ ೧ – ೧೦೭
ಎಳವುಳಿಲ್ದಾಣ – ಕೋಮಲವಾದ ಮರಳುದಿಣ್ಣೆ ೮ – ೬೦
ಎಳವರೆ – ಬಾಲಚಂದ್ರ ೨ – ೪೨
ಎಳೆಕುಳಿಗೊಳ್ – ಪಡೆಯಲು ತವಕಿಸು ೨ – ೫೬
ಎಱಂಕೆ – ರೆಕ್ಕೆ ೧ – ೯೭ವ
ಎಯ – ಒಡೆಯ, ಸ್ವಾಮಿ ೧ – ೮
ಎವಟ್ಟು – ಆಶ್ರಯಸ್ಥಾನ ೭ – ೨೨
ಎೞಲ್ – ಜೋಲು ೨ – ೧೨
ಏ
ಏಳಿಸು – ತಿರಸ್ಕರಿಸು ೨ – ೧೭
ಏ – ಗಾಯ, ಹುಣ್ಣು ೧೦ – ೩೦ವ
ಐ
ಐಕಿಲ್ – ಚಳಿ, ಶೀತ
ಒ
ಒಚ್ಚತಂ – ಒಂದೇಸಮನೆ ೯ – ೧೧ವ
ಒಡರಿಸು – ಉಂಟುಮಾಡು ೨ – ೫೯
ಒಡರ್ಚು – ಹುಟ್ಟು ೧ – ೧೪೭
ಒತ್ತಂಬ – ಒತ್ತಡ, ಬಲಾತ್ಕಾರ ೧ – ೧೪೬
ಒಳ್ಳಾರ – ಒಳ್ಳೆಯ ದಾರಿ ೩ – ೫೧
ಓ
ಓ (ಓವು) – ಸ್ನೇಹವನ್ನು ತೋರಿಸು ೫ – ೧೪೮
ಓಪ – ಇನಿಯ, ಕಾಂತ ೫ – ೧೩೪
ಓರಂತೆ – ಒಂದೇಸಮನೆ ೨ – ೪೯
ಓಸರಿಸು – ಹಿಂಜಲಿ ೮ – ೩೬
ಓಸರಿಸು – ಓರೆಯಾಗು ೫ – ೧೯೩
ಓಸರಿಸು – ಸರಿಪಡಿಸು ೬ – ೭೮
ಓಜ – ಗುರು, ಆಚಾರ್ಯ ೫ – ೪೪
Other

ಕರ್ನಾಟಕ ಕಾದಂಬರಿ - ನಾಗವರ್ಮ
1. ಕಥಾವತರಣಂ:

ಶ್ರೀಮನ್ನಾಗೇಂದ್ರ ಭೋಗಸ್ಫುರದರುಣಮಣಿದ್ಯೋತಿ ಸಂಧ್ಯಾನಿಬದ್ಧ
ಪ್ರೇಮಂ ಪ್ರೋದ್ಯತ್ತರಂಗೋಚ್ಚರದಮರನದೀಶೀಕರೋದಾರ ತಾರಾ
ರಾಮಂ ಹೇಮಪ್ರಭಾ ಪ್ರಸ್ಫುರಿತ ಗಿರಿಶ ಚಂಚಜ್ಜಟಾಜಾಲಜೂಟ
ವ್ಯೋಮ ಪ್ರೋದ್ಭಾಸಿ ಚಂದ್ರಂ ತ್ರಿಭುವನಜನಕಾನಂದಮಂ ಮಾಡುಗೆಂದುಂ ||೧||

ಸತತ ಗಭೀರವೃತ್ತಿಯಿನುದಾರತೆಯಿಂ ಜಗದೇಕ ಜೀವನ
ಸ್ಥತಿಯಿನತಿಪ್ರಸಾದಗುಣದಿಂ ರಸಭಾವವಿಳಾಸದಿಂ ಕವಿ
ಪ್ರತತಿನಿತಾಂತ ಸೇವ್ಯತೆಯನೊಂದಿ ಸರಸ್ವತಿಯಂದದಿಂ ಸರ
ಸ್ವತಿ ದಯೆಗೆಯ್ಗೆ ನಮ್ಮೊಳನುಕೂಲತೆಯಿಂದವೆ ನಿರ್ಮಳತ್ವಮಂ ||೨||

ಬಾಣಂ ವಲ್ಲಭನಕ್ಕುಮೆಂದು ಪಡೆದಾ ವಾಗ್ದೇವಿಗಬ್ಜೋದ್ಭವಂ
ಜಾಣಿಂ ಬಾಣಿಯೆನಿಪ್ಪದೊಂದು ಪೆಸರಂ ಮುನ್ನಿತ್ತನೆಂದಂದು ಪೋ
ಮಾಣಿನ್ನನ್ಯ ಕವಿಸ್ತುತಿವ್ಯಸನಮಂ ವಾಗ್ಜಾತ ಚಾತುರ್ಯಗೀ
ರ್ವಾಣಂ ತಾನೆನೆ ಸಂದ ಬಾಣನೆ ವಲಂ ವಂದ್ಯಂ ಪೆರರ್ವಂದ್ಯರೇ ||೩||


ಅವಯವದೆರ್ದೆಗೊಳ್ವುದಿದಾ
ರುವನೆಂದೊಡೆ ಬಾಣಕೃತಿ ಪುಳಿಂದನ ಸಂಧಾ
ನವನೆಯ್ದಿದತ್ತು ಮತ್ತಿನ
ಕವಿಕುಳದೆರ್ದೆಗೊಳ್ವುದೆಂಬುದೊಂದಚ್ಚರಿಯೇ ||೪||


ಸತ್ಕೃತಿ ಸಂಸ್ಕೃತದಿಂದೆ ಜ
ಗತ್ಕೌತುಕಮಾಗಿ ಮತ್ತೆ ಕರ್ಣಾಟದೊಳಂ
ಸತ್ಕೃತಿ ನಿವಹಂ ಪೊಗಳೆ ಚ
ಮತ್ಕೃತಿಯಂ ಪಡೆದು ಸೊಬಗುವಡೆದತ್ತೀಗಳ್ ||೫||


ಆಕೃತಿ ಮುನ್ನಂ ಚೆಲ್ವಿಂ
ಗಾಕರಮೆನಿಸಿರ್ದು ಮತ್ತೆ ಕನ್ನಡಿಸಿತ್ತಿ
ನ್ನೀ ಕವಿತೆಯಿಂ ಪ್ರಗಲ್ಭತೆ
ಯಾ ಕಾದಂಬರಿಯ ಸೊಬಗದೇನಚ್ಚರಿಯೋ ||೬||


ಕೃತಿಪತಿ ನರೇಂದ್ರಚಂದ್ರಂ
ಕೃತಿಯಂ ಪೇಳ್ದಂ ಬುಧಾಬ್ಜವನಕಳಹಂಸಂ
ಕೃತಿ ಕಾದಂಬರಿಯೆನೆ ಸ
ತ್ಕೃತಿ ಕಥಿತ ಕಥಾವತಾರಮೇಂ ಕೇವಳಮೇ ||೭||


ಜನತಾಧೀಶ್ವರ ಬಿನ್ನಪಂ ತ್ರಿದಶಲೋಕಕ್ಕೇಱುತಿರ್ದಾ ತ್ರಿಶಂ
ಕುನರಾಧೀಶನ ಲಕ್ಷ್ಮಿ ಶಕ್ರನ ಮಹಾಹುಂಕಾರದಿಂ ಬಿರ್ದಳೆಂ
ಬಿನೆಗಂ ವಿಶ್ರತ ದಕ್ಷಿಣಪಥದಿನೊರ್ವಳ್ ಕನ್ನೆ ಚಂಡಾಲೆ ದ
ರ್ಶನತಾತ್ಪರ್ಯದೆ ರಾಜಕೀರಸಹಿತಂ ಬಂದಿರ್ದಪಳ್ ಬಾಗಿಲೊಳ್ ||೨೨||


ವಚನ: ಎಂದು ಪಡಿಯರತಿ ಬಿನ್ನವಿಸೆ ರಾಜಾಧಿರಾಜಂ ರಾಜಲೋಕದ ಮೊಗಮಂ ನೋಡಿ
ದೋಷಮೇಂ ಬರ್ಕೆಂಬುದಂ ಚಂಡಾಲಕನ್ನೆಯಂ ಪುಗವೇಳ್ದಾಗಳ್


ತಳೆದಳೊ ಪತಿಯಂ ನೆಲೆವೆಣ್
ಬಳೆದನುರಾಗದೊಳೆ ಹೃದಯವಿದೆಂಬಿನೆಗಂ
ಥಳಥಳಿಪ ರತ್ನಕುಟ್ಟಿಮ
ತಳದೊಳ್ ಪೊಳೆದತ್ತು ರೂಪು ಭೂಪೋತ್ತಮನಾ ||೩೦||



ವಚನ : ಅಂತಿರ್ದ ಶೂದ್ರಚಕ್ರವರ್ತಿಯನಾ ಚಂಡಾಲಕನ್ಯೆ ಕಂಡು


ಅರುಣದಳೋತ್ಪಲ ಕೋಮಲ
ಕರತಳದೊಳ್ ತಳೆದದೊಂದು ಸಂಬಳಿಗೋಲಿಂ
ದಿರದೆ ಪಳಂಚಿಸಿದಳ್ ಜ
ರ್ಝರರವಮೊಗೆಯಲ್ಕೆ ನೃಪಸಭಾಕುಟ್ಟಿಮಮಂ ||೩೧||


ವಚನ : ಅಂತು ಸಂಬಳಿಗೋಲಿಂ ಸನ್ನೆಗೆಯ್ಯೆ


ಒಗೆದೊಂದು ತಾಳೆದನಿಗೇ
ಳ್ದ ಗಜವ್ರಜದಂದಮಾಗೆ ಸಂಬಳಿಗೋಲಿಂ
ದೊಗೆದೊಂದುಲುಪಿಂಗತ್ತಲೆ
ಮೊಗಮಾದುದು ಭೋಂಕನಖಿಳರಾಜಕದಂಬಂ ||೩೨||


ಜರೆಯಿಂದಟಂ ಕೂಡಿ ಬೆಳ್ಪಂ ತಳೆಯೆ ತಲೆದಳದ್ರಕ್ತ ನೀರೇಜಮಂ ಪೋ
ಲ್ತಿರೆ ಕಣ್ ವ್ಯಾಯಾಮದಿಂ ಮೆಯ್ ಸಡಿಲದೆಸೆಯೆ ಮಾತಂಗನಾಗಿರ್ದುಮೇಂ ನಿ
ಷ್ಠುರಮಲ್ತಾಕಾರಮೀತಂಗೆನಿಸಿ ಧವಳವಾಸೋನ್ವಿತಂ ಮತ್ತಮೊರ್ವಂ
ಬರುತಿರ್ದಂ ಬೆನ್ನೊಳಾತ್ಮೋಚಿತಮೆನಿಸಿದ ಚಾತುರ್ಯದಿಂದಾರ್ಯವೇಶಂ ||೩೩||


ಅರಗಿಳಿಯ ಪಸುರ್ಪಿಂದಂ
ಮರಕತಮಯವೆನಿಪ ಪೊನ್ನಪಂಜರಮಂ ಪೊ
ತ್ತಿರದೇಳ್ತಂದಂ ಚಂಡಿಕೆ
ವೆರಸಿದ ಚಂಡಾಲಬಾಲಕಂ ಮತ್ತೊರ್ವಂ ||೩೪||


ವಚನ :ಅಂತವರ್ ಬೆರಸು ಬಂದಳಂತುಮಲ್ಲದೆಯುಂ


ದನುಜರ ಕೆಯ್ಯೊಳಿರ್ದಮರ್ದನಾವಗಮೀಳ್ಕೊಳಲೆಂದು ದೈತ್ಯಮ
ರ್ದನನೆನಿಸಿರ್ದವಂ ಕಪಟದಿಂದೆ ವಿಲಾಸಿನಿಯಾದ ವೇಷಮಂ
ನೆನೆಯಿಸಿದಪ್ಪುದೀ ಪಸಿಯ ಬಣ್ಣಮಿವಳ್ಗೆನೆ ಚೆಲ್ವನಾಳ್ದು ಮೆ
ಲ್ಲನೆ ನಡೆತರ್ಪ ನೀಲಮಣಿಪುತ್ರಿಕೆಯಂದದಿನಾದಮೊಪ್ಪಿದಳ್ ||೩೫||


ಇದು ಮೂಲೋಕಕ್ಕಚ್ಚರಿಯೆನಿಸಿದುದಾಸ್ಥಾದೊಳ್ ರೂಪಮಂ ಮಾ
ಡಿದ ವಾಣೀಶಪ್ರಯತ್ನಂ ತ್ರಿಭುವನಜನಕ್ಕಾಶ್ಚರ್ಯಮಪ್ಪಂತು ರೂಪಂ
ಪದಪಿಂದಂ ಮಾಡಿಯುಂ ನೋಡಿಯುಮಸದೃಶದೊಳ್ ಗರ್ಹಿತ ಸ್ಪರ್ಶಸಂಭೋ
ಗದೊಳಿಂತೀ ದುಷ್ಟಚಂಡಾಲರ ಕುರದೊಳಗೇಗೈದನೋ ದುರ್ವಿವೇಕಂ ||೪೬||


ಇದನಱಿವೆಂ ಕಮಲಭವಂ
ಮೊದಲೊಳ್ ಮಾತಂಗಿಯೆಂದು ತಾಂ ಮುಟ್ಟದೆ ಮಾ
ಡಿದನಕ್ಕುಂ ಕೆಯ್ಯೊಳ್ ಮು
ಟ್ಟಿದೊಡಿಂತಗ್ಗಳಿಸಿ ತೋರ್ಕುಮೇ ಲಾವಣ್ಮಂ ||೪೭||


ವಚನ : ಎಂದಾ ರೂಪಿಂಗಚ್ಚರಿವಡುತಿರ್ದ ನೃಪರೂಪಚಂದ್ರನಂ ನೋಡಿ


ಸೊಗಯಿಸುವ ಪಾಲೆಯಿಂ ನಸು
ಜಗಳುತ್ತಿರೆ ಕರ್ಣಪೂರಪಲ್ಲವಂ ಚ
ಕ್ರಿಗೆ ತನ್ನ ವಿನಯದಿಂದಂ
ಪ್ರಗಲ್ಭೆಯೆನಿಸಿರ್ದ ವನಿತೆವೋಲ್ ಪೊಡಮಟ್ಟಳ್ ||೪೮||



ವಚನ : ಅಂತು ಪೊಡಮಟ್ಟು ಮಣಿಕುಟ್ಟಿಮತಳದೊಳ್ ಕುಳ್ಳಿರ್ಪುದುಮಡನೆಯಾ
ಮಾತಂಗಂ ವಿಹಂಗಸಂಗತಪಂಜರಮಂ ಪಿಡಿದು ನರೇಂದ್ರನಂ ದೇವ ಬಿನ್ನಪಮೆಂದಿಂತೆಂದಂ


ಇದು ವಿದಿತಾರ್ಥಶಾಸ್ತ್ರನಿದಶೇಷ ಪುರಾಣಕಥಾಪ್ರವೀಣನಿಂ
ತಿದು ಸಕಲಾಂಗವೇದವಿದನಿಂತಿದು ಕಾವ್ಯಕಲಾಪ್ರಗಲ್ಭನಿಂ
ತಿದು ವಿತತಾದಿ ವಾದ್ಯವಿದನಿಂತಿದು ಚಿತ್ರಕಥಾಭಿರೂಪನಿಂ
ತಿದು ಗಜ ವಾಜಿ ಲಕ್ಷಣವಿಚಕ್ಷಣನೀ ಶುಕನುದ್ಗತಾಂಶುಕಂ ||೪೯||


ಇದು ನರ್ತನಾವಲೋಕನ
ವಿದನಿದು ಪರಿಹಾಸವಚನ ನಿಚಯಾಸ್ಪದನಿಂ
ತಿದು ಸಕಲಸುಭಾಷಿತಕೋ
ವಿದನಿದು ಬಹುವಿಧಕಳಾಪಾಭಿಜ್ಞಂ ||೫೦||


ವನಿತೆಯರೊಲವಿನ ಕಲಹದ
ಮುನುಸುಗಳಂ ತಿಳಿಪುವೆಡೆಯೊಳತಿಚತುರಂ ತಾ
ನೆನಿಸಿರ್ದುಂ ವೈಶಂಪಾ
ಯನೆನಿಪುದು ಪೆಸರೊಳೀ ಶುಕಂ ಭುವನಪತೀ ||೫೧||


ದೇವರೆ ಭಾಜನಂ ವಿದಿತರತ್ನಚಯಕ್ಕೆ ದಲೆಂದು ತನ್ನ ಸ
ದ್ಭಾವದಿನೆನ್ನನಾಳ್ದನ ಮಗಳ್ ಪದಪಿಂದಮೆ ತಂದಳಿಂತಿದಂ
ದಂವರ ಪಾದಪಂಕರುಹದಲ್ಲಿಗೆ ಕನ್ಯೆಯದೊಂದು ಭಕ್ತಿಯಂ
ಭಾವಿಸಿ ನೀನಿದಂ ನೃಪತಿ ಕೈಕೊಳವೇಳ್ಪುದು ರಾಜಕೀರಮಂ ||೫೨||


ತಿರ್ಯಗ್ಜಾತಿಯೊಳೀ ಚಾ
ತುರ್ಯಮಿದೇನೆಂದು ಸಭೆಯ ಚಿತ್ತದೊಳತ್ಯಾ
ಶ್ಚರ್ಯಮೊದವುವಿನಮರಸಂ
ಗಾರ್ಯಮನೋದಿತ್ತದೊಂದನಾಶುಕರತ್ನಂ ||೫೩||


ಆರ್ಯಾ ||  ಸ್ತನಯುಗಮಶ್ರುಸ್ನಾತಂ
                   ಸಮೀಪತರವೃತ್ತಿ ಹೃದಯಶೋಕಾಗ್ನೇಃ
                   ಚರತಿ ವಿಮುಕ್ತಾಹಾರಂ
                   ವ್ರತಮಿವ  ಭವತೋ ರಿಪುಸ್ತ್ರೀಣಾಂ


ವೀರರ ವೀರ ವಿಮುಕ್ತಾ
ಹಾರಂ ಭವದರಿವಧೂಸ್ತನದ್ವಿತಯಂ ಕ
ಕಣ್ಣೀರಿಂ ಮಿಂದೆರ್ದೆಗಿರ್ಚಿಂ
ದೋರಂತಿರೆ ಬೆಂದು ಚರಿಸುತಿರ್ಪುದು ತಪಮಂ ||೫೪||


ಗಿಳಿಗೀ ಸ್ಪಷ್ಟಾಕ್ಷರೋಚ್ಚಾರಣಮೆ ಮೊದಲೊಳಾಶ್ಚರ್ಯಮೆಂಬಲ್ಲಿ ಮತ್ತ
ಗ್ಗಳಿಸುತ್ತಂ ವರ್ಣಮಾತ್ರಾಸ್ವರ ರುಚಿರಮುಮಾದಾರ್ಯೆಯಂ ವ್ಯಕ್ತದಿಂದ
ಸ್ಖಲಿತಂ ತಾನೆನ್ನನುದ್ದೇಶಿಸಿ ಸುಲಲಿತಮೆಂಬಂದದಿಂದೋದಿತೋರ್ದೀ
ಗಿಳಿಗೆಂತೋ ಬುದ್ಧಿಪೂರ್ವಂ ಮನುಜರ ತೆಱದಿಂದೋದುಮಾಶ್ಚರ್ಯಮಾಗಲ್ ||೫೫||


ಶುಕಶಾರಿಕಾದಿ ವಿಹಗ
ಪ್ರಕರಂ ಮುಂ ಕೇಳ್ದ ವಚನಮಂ ನುಡಿವುದು ಕೌ
ತುಕಮಲ್ಲದೀಗಳುಂ ಕೌ
ತುಕಮಿಂತಿಂತೇಕೆ ದೇವ ನೀನಱಿಯದುದೆ ||೫೬||


ಇದು ಪೂರ್ವಜನ್ಮಸಂಸ್ಕಾ
ರದೆ ಮೇಣ್ ಪುರುಷಪ್ರಯತ್ನದಿಂದಂ ಮೇಣಿಂ
ತುದಯಿಸುಗುಮಲ್ತೆ ಸಂಸ್ಕಾ
ರದೊಳತಿಶಯ ಚಿತ್ರಮಲ್ತು ಭಾವಿಸಿ ನೋಡಲ್ ||೫೭|


ನುಡಿ ಮುನ್ನಂ ಸ್ಪಷ್ಟಮಾಗಿರ್ದುದು ಬಳಿಕಮಿದಸ್ಪಷ್ಟಮಾಯ್ತಗ್ನಿಶಾಪಂ
ಗುಡಲಲ್ಲಿಂದಿತ್ತಲಿಂತೀ ಶುಕಸಮಿತಿಗೆ ತಚ್ಫಾಪದಿಂದಾನೆಗಳ್ಗಂ
ನುಡಿಯಲ್ಕಾಗಂದಿನಿಂ ನಾಲಗೆ ಮಡಿದುದೆನುತ್ತಿಂತು ಪೇಳುತಿರಲ್ಕಾ
ಗಡೆ ಪೊಣ್ಮಿತ್ತಲ್ಲಿ ಮಧ್ಯಂದಿನ ಸಮಯಸಮುದ್ಭೂತ ಶಂಖಪ್ರಣಾದಂ ||೫೮||


ಬಳಸಿರ್ದಭ್ರಾಳಿಯಿಂದಂ ತುಹಿನಗಿರಿ ಶಿಲಾಪಟ್ಟವೆಂಬಂತೆ ಚೆಲ್ವಾ
ದ ಲತಾಂತಂ ಶಯ್ಯಶ್ರಿತ ಸಿತ ಮೃದುಳ ಪ್ರಚ್ಛದಚ್ಛನ್ನ ಶಯ್ಯಾ
ತಲದೊಳ್ ಕಿಳ್ವಾಳವಳ್ ಮೆಲ್ಲನೆ ಕರತಳಪದ್ಮಂಗಳಿಂ ಪಾದಪದ್ಮಂ
ಗಳನಂದೊತ್ತುತ್ತಿರಲ್ ಶೂದ್ರಕ ನೃಪತಿ ಸುಖಾಸೀನನಾಗಿರ್ದನಾಗಳ್ ||೫೯||


ಏನೇನಭಿಮತಮಂ ಪೇಳ್
ನೀನಾಸ್ವದಿಸಿದೆ ದೇವಿಯರ ಮನೆಯೊಳೆನ
ಲ್ಕೇನೇನಭಿಮತಮಂ ಕೇ
ಳಾನಾಸ್ವಿದಿಸಿದೆನಿಲ್ಲ ನೃಪಕುಲತಿಲಕಾ ||೭೨||


ಕಳಕಂಠಲೋಚನಚ್ಛವಿ
ಳಾಸಮಂ ತಳೆದ ನೀಲಪಾಟಳ ಜಂಬೂ
ಫಳ ಮಧುರರಸಮನೀಂಟಿದೆ
ನಿಳೇಶ ಪಿರಿದಳ್ತಿಯಂ ಮನಂ ತಣಿವಿನೆಗಂ ||೭೩||


ಹರಿವಿದಳಿತ ಮದಗಜಕುಂ
ಭರಕ್ತಸಿಕ್ತಾರ್ದ್ರಮೌಕ್ತಿಕಪ್ರಕರದವೋಲ್
ಕರಮೆಸೆವ ದಾಡಿಮೀಬೀ
ಜರಾಜಿಯಿಂ ತೆಗೆದು ರಸವನಾಸ್ವಾದಿಸಿದೆಂ ||೭೪||


ಆದತ್ತಾಮಳಕಫಳಾ
ಸ್ವಾದನೆಯಿಂ ತೃಪ್ತದೇವ ಗಳಪುತ್ತಿರಲೇಂ
ಆದತ್ತಮೃತಂ ದೇವಿಯ
ರಾದರದಿಂ ತಮ್ಮ ಕಯ್ಯೊಳೂಡಿದರೆನ್ನಂ ||೭೫||


ವಚನ : ಅಅಂತು ನುಡಿದ ವೈಶಂಪಾಯನನಂ ನರೇಂದ್ರನಿಂತೆಂದಂ


ಎಂತೆಂತು ನುಡಿಯೆ ವಿಸ್ಮಯ
ವಂತಂತೊದವಿಪುದು ಚಿತ್ತದೊಳ್ ಕೇಳಿದನ
ತ್ಯಂತಂ ನಿನ್ನಯ ನಿಜವೃ
ತ್ತಾಂತಮನೆನಗಱಿಯೆ ಪೇಳ್ವುದತಿಕೌತುಕಮಂ ||೭೬||


ನಿನ್ನಯ ದೇಶಮೆತ್ತಣದು ಪುಟ್ಟಿದೆಯೆಂತಭಿಧಾನಮಾವನಿಂ
ದಂ ನಿನಗಾಯ್ತು ವೇದನಿವಹಸ್ಮ್ರತಿ ಶಾಸ್ತ್ರಕಳಾಕಳಾಪ ಸಂ
ಪನ್ನತೆಯೆಂತು ಬಂದುದು ಭವಸ್ಮ್ರತಿ ಪುಟ್ಟಿತೊ ಮೇಣ್ ವರಪ್ರಸಾ

ದೋನ್ನತಿಯಾದುದೋ ಮಱಸಲೆಂದು ವಿಹಂಗಮವೇಷಿಯಾದೆಯೋ ||೭೭||

ದೊರೆಕೊಂಡೆಯೆಂತು ಮುಂ ಪಂ
ಜರಬಂಧನಮಾದುದೆಂತು ನಿನಗೀ ಚಂಡಾ
ಲರ ಸಂಗತಿಯೆಂತಿಲ್ಲಿಗೆ
ಬರವಾಯಿತ್ತೆಂತು ಪೇಳಿದೆಲ್ಲಮನೀಗಳ್ ೭೮||

ತನ್ನಯ ಚಿತ್ತದೊಳ್ ಪಿರಿದು ಕೌತುಕಮಾಗಲು ತನ್ನನಳ್ಕಱಿಂ
ಮನ್ನಿಸಿ ಭೂಭುಜಂ ಬೆಸಗೊಳಲ್ ನಿಜವೃತ್ತಮನೆಲ್ಲವಂ ಕ್ಷಣಂ
ತನ್ನೊಳೆ ತಾನೆ ಭಾವಿಸುತುಮಿರ್ದ ಶುಕಂ ನುಡಿಗುಂ ನರೇಂದ್ರ ಕೇಳ್
ನಿನ್ನ ಮನಕ್ಕೆ ಕೌತುಕಮಿದಪ್ಪೊಡೆ ಪೇಳೆನೆ ತತ್ಪ್ರಪಂಚಮಂ ||೭೯||

ವಚನ : ಎಂದು ವೈಶಂಪಾಯಭಿದಾನ ಶುಕಂ ಪೇಳಲ್ತಗುಳ್ದುದದೆಂತೆನೆ

ಭುವನಪ್ರಸ್ತುತ್ಯ ವಸ್ತುಪ್ರಕರದ ಪುದುವಿಂ ಮಧ್ಯದೇಶಕ್ಕಳಂಕಾ
ರವೆನಲ್ ಚೆಲ್ವಾಗಿ ಭೂದೇವಿಯ ರುಚಿರಕಟೀಸೂತ್ರಮೋ ಪೇಳಿಮೆಂಬಂ
ತೆವೊಲೊಪ್ಪಂಬೆತ್ತು ಪೂರ್ವಾಪರ ಜಳನಿಧಿ ವೇಳಾತರಂಗೋಚ್ಚಳದ್ರ
ತ್ನವಿನಿದ್ರ ಪ್ರಾಂತದೇಶಂ ಸೊಗಯಿಪುದೆನಸುಂ ನೀಳ್ದ ವಿಂಧ್ಯಾಚಳೇಂದ್ರಂ ||೮೦||

ಅದು ನಿಖಿಲಭುವನಮಂಡಲ
ವೆದಿತಂ ತಳ್ತೆಸೆವ ದಂಡಕಾರಣ್ಯದೊಳಿ
ರ್ಪುದಗಸ್ಯ್ತಮುನಿಪನಾಶ್ರಮ
ಪದವತಿಪಾವನವಗಣ್ಯಪುಣ್ಯಕ್ಷೇತ್ರಂ ||೮೬||

ವಚನ : ಅದರೊಳ್ ಸುರಾಸುರಮಕುಟಪತ್ರಭಂಗಕೋಟಿಚುಂಬಿತ ಚರಣಾರವಿಂದನುಂ
ದಕ್ಷಿಣಾಶಾಮುಖ ವಿಶೇಷಕನುಮೆನಿಸಿದಗಸ್ತ್ಯಮಹಾಮುನಿಯಿರ್ಪನಾತನ ಮಹಾ
ಪ್ರಭಾವವಂ ಪೇಳ್ವೊಡೆ 

ಕೆಡೆದಂ ಭೋಂಕನೆ ಸಗ್ಗದಿಂದೆ ನಹುಷಂ ಪಾವಾಗಿ ಹುಂಕಾರದಿಂ
ಪೊಡೆಗಿಚ್ಚಂದವೆ ಜೀರ್ಣನಾದನಸುರಂ ವಾತಾಪಿ ತನ್ನಾಣೆಯಿ
ಟ್ಟೊಡೆ ಮಾಣ್ದಿರ್ದುದೆ ಮೇರು ಮತ್ಸರದೊಳಾದಂ ನೀಳ್ದ ವಿಂಧ್ಯಾಚಳಂ
ಕಡಲಾಪೋಶನಮಾದುದು ಮುನಿಗೆನಲ್ಕೇನೆಂಬೆನಾಶ್ಚರ್ಯಮಂ ||೮೭||

ಮರಗಟ್ಟೆಂಬಂತೆ ಸುತ್ತುಂ ಮೊದಲೊಳಜಗರಂ ಸುತ್ತ ದಿಕ್ಚಕ್ರವಾಳಾಂ
ತರಮಂ ನೋಡಲ್ಕೆ ನೀಳ್ದಂತಿರೆ ಬೆಳೆದ ಮಹಾಶಾಖೆಗಳ್ ತಾಂಡವಾಡಂ
ಬರದೊಳ್ ನಾನಾವಿಧಂ ನರ್ತಿಪ ನಟನ ಭುಜಾದಂಡಮೋ ಪೇಳಿಮೆಂಬಂ
ತಿರಮೇಯಸ್ಕಂಧಮಂ ಸಂಧಿಸೆ ಜರಠ ಮಹಾಶಾಲ್ಮಲೀವೃಕ್ಷಮಿರ್ಕುಂ ||೧೦೦||

ಭಯದೊದವಿಂದೆ ಮಾಣದೆ ನಭಸ್ಥಲದೊಳ್ ಪರಿಯುತ್ತುಮಿರ್ಪ ತ
ನ್ನಯ ಪರಿಖೇದದಿಂದೆ ಕಡುಸೇದೆಯನಾಂತ ಪತಂಗನೂಢ ವಾ
ಜಿಯ ಕಡೆವಾಯ್ಗಳಿಂದುಗುವ ಷೇನವಿತಾನದೊಳಾದಮೊಂದಿ ಸಂ
ಶಯಮನೆ ಮಾಳ್ಪುವಾತುರದ ತೂಱಲಗೊಂಬಿನ ತೂಲರಾಶಿಗಳ್ ||೧೦೧ ||

ಪಿರಿದುಂ ತೀಂಟೆತ್ತಿ ಗಂಡಸ್ಥಳಮನನುದಿನಂ ಕಾಡಸೊಕ್ಕಾನೆಗಳ್ ಬಂ
ದೊರಸಲ್ ಸುತ್ತುಂ ಜಗಲ್ತಗ್ಗಲಿಸಿದ ಮದದಿಂ ಕಳ್ಗಿ ತದ್ಗಂಧಮಂ ಕ
ವ್ವರೆಗೊಂಡೋರಂತೆ ಸುತ್ಯಿರ್ದಳಿಕುಳದೆನಸುಂ ಶೃಂಖಲಾಬದ್ಧಮೆಂಬಂ
ತಿರೆ ಕಲ್ಪಸ್ಥಾಯಿಯಾಗಿರ್ದುದು ಗಿರಿಕೂಟಸ್ಥೂಲಮಾ ವೃಕ್ಷಮೂಲಂ ||೧೦೨||

ವಚನ : ಮತ್ತಮದು ದುರ್ಯೋಧನನಂತುಪಲಕ್ಷಿತ ಶಕುನಿ ಪಕ್ಷಪಾತಮುಂ ಪದ್ಮನಾಭನಂತೆ
ವನಮಾಲೋಪಗೂಢಮುಂ ಜಳದವ್ಯೂಹದಂತೆ ನಭೋವಿಭಾಗಪ್ರಭೂತೋನ್ನತಿಯುಮೆನಿಪು
ದಂತುಮಲ್ಲದೆಯುಂ

ಭುವನತ್ರಯಮುಮನತ್ಯು
ತ್ಸವದಿಂದಂ ನೋಡಲಿದುವೆ ದಲ್ ವನದೇವೀ
ನಿವಹಕ್ಕೆ ಮಹಾಪ್ರಾಸಾ

ದವೆನಿಸಿ ತೋಱುವುದು ತನ್ನೊಳಾದುನ್ನತಿಯಿಂ ||೧೦೩||

ವಚನ : ಮತ್ತಮದು ವಿಂಧ್ಯಾಚಳಸೋದರಮುಂ ದಂಡಕಾರಣ್ಯದಧಿಪತಿಯುಂ ವನಸ್ಪತಿ
ಗಳ ನಾಯಕನುಮೆನಿಸಿತದಱಾ

ತಳಿರ್ಗಳಿಱುಂಬನಲ್ಲಿ ತುದಿಗೋಡ ಮೊದಲ್ಗಳ ತಾಣದಲ್ಲಿ ನಾ
ರ್ಗಳ ಪೊರೆಯಲ್ಲಿ ಪೋಳ್ಗಳೆಡೆಯಲ್ಲಿ ಕವಲ್ಗಣೆಯಲ್ಲಿ ಸುತ್ತಲುಂ
ಗಿಳಿಗಳ ಹಿಂಡುಗಳ್ ನೆರೆದು ಕೂಡಿಯುಮಲ್ಲಿ ಸಹಸ್ರಮುಂ ನಿರಾ
ಕುಳಮನುರಾಗದಿಂ ಪಲವು ದೇಶದೊಳಿರ್ಪುವು ಬಂದು ಭೂಪತಿ ||೧೦೪||

ಪರಿವೃತ ಪಲ್ಲವಾಂತರದೊಳುದ್ಗತ ವಲ್ಕಲಮಧ್ಯದೊಳ್ ನಿರಂ
ತರ ವಿಟಪಾಗ್ರದೊಳ್ ವಿಪುಳಕೋಟರ ಸಂಕುಳದೊಳ್ ವಿಶಾಲ ಕಂ
ಧರಗತ ಸಂಧಿಯೊಳ್ ನಿಚಿತ ನೀಡನಿಕಾಯಮನೆಯ್ದೆ ಸುತ್ತಲುಂ
ವಿರಚಿಸಿ ನಿರ್ಭಯಂ ಪಲವುಮಿರ್ಪವು ಕೀರಕುಳಂ ನಿರಾಕುಳಂ ||೧೦೫||

ಎಲವಂ ಮಡಲ್ತುದೆನೆಯೆಲೆ
ಕೆಲಕೆಲವಾಗಿರ್ದುಮೆಲೆಯ ಪುದುವಿಂದವೆ ಕ
ತ್ತಲಿಸಿದವೋಲಿರ್ಪುದಂದ
ಗ್ಗಲಿಸಿದ ಗಿಳಿವಿಂಡುಗಳ ಪೊದಳ್ದ ಪಸುರ್ಪಿಂ ||೧೦೬||

ಎಲೆ ಕಾಳಿಂದೀಪ್ರವಾಹೋತ್ಕರಮೊ ಸುರಗಜೋನ್ಮೂಲಿತಾಕಾಶಗಂಗಾ
ನಲಿನೀ ಸಂತಾನಮೋ ಮೇಣ್ ಪರಿಕಿಸೆ ಲಿನಕೃದ್ವಾಜಿರಾಜಪ್ರಭಾಮಂ
ಡಲಮೋ ಸಂಚಾರಿಗಾರುತ್ಮತ ರುಚಿರಧರಾಭಾಗಮೋ ಶಕ್ರಚಾಪಾ
ವಲಿಯೋ ಪೇಳೆಂಬಿನಂ ಪೋಪುವು ಕುಟುಕುಗೊಳಲ್ ನಿಚ್ಚಲುಂ ಕೀರಜಾಳಂ ||೧೦೭||

ಬಿಸಿಲೆಸಕದಿಂದೆ ಕೊರಗಿದ
ದೆಸೆವೆಣ್ಗಳ ಬಿಸುಪನಾಱಿಪಂತಿರೆ ಗಿಳಿಗಳ್
ಪಸುರೆಱಕೆಯೆಂಬ ಬಾಳೆಯ
ಪೊಸ ಬಿಜ್ಜಣಿಗೆಗಳಿನೆಸಗಿಪುವು ತಣ್ಣೆಲರಂ ||೧೦೮||

ಶುಕಶಕುನಿಗಳ್ ಕೃತಾಹಾ
ರಕಂಗಳತಿಪಕ್ಷಪಾತದಿಂದಂ ನಿಜಶಾ
ಬಕತತಿಯನೆಯ್ದಿ ಚಂಚು
ಪ್ರಕರದೆ ನೀಡುವುವು ಕುಟುಕನುತ್ಕಂಠಂಗಳ್ ||೧೦೯||

ಅಂತಾ ಶುಕಸಂತತಿ ನಿ
ಶ್ಚಿಂತದಿನಿರ್ದಲ್ಲಿ ಜೀರ್ಣಕೋಟರವಿರಳಾ
ಭ್ಯಂತರದೊಳಿರ್ದುದೊಂದು ಶು
ಕಂ ತನ್ನಯ ಜಾಯೆವೆರಸು ಪರಿಣತವಯಸಂ ||೧೧೦||

ಆ ವೃದ್ದಶುಕಂಗೊರ್ನೆ
ದೈವಾಧೀನದೊಳೆ ಪುಟ್ಟಿದೆಂ ಪಾಪಿಯೆನಿ
ನ್ನೇವೇಳ್ದಪೆಂ ಪ್ರಸೂತ್ಯು
ದ್ಭಾವದಿನೆಮ್ಮವ್ವೆಕಳಿದಳಂತಾಕ್ಷಣದೊಳ್ ||೧೧೧||

ವಚನ : ಅಂತುಕಳಿಯೆ ಜಾಯಾವಿಯೋಗದಿಂ ದುಃಖಿತನಾಗಿಯುಮೆನ್ನ ತಂದೆ ಪುತ್ರ
ಸ್ನೇಹದಿಂದಳವಿಗಳಿದ ಹೃದಯಶೋಕಮನಡಂಗಿಸಿರ್ದು ಮತ್ಪ್ರಾಣನ ಪ್ರಯತ್ನತತ್ಪರನಾಗಿ

ಕಳಲಲ್ ನಿಜತನುವೊಂದೆರ
ಡುಳಿಯಲ್ ಗಱಿವೀಳ್ದು ಕುಳಿಯಲಾಕರ್ಣಂ ಜೋ
ಲ್ದಿಳಿಯಲ್ ಮುಯ್ವುಗಳಾವಗೆ

ವಳಿಯಲ್ ಬಲವಾಱದಂತು ಮುಪ್ಪಿಂ ಪಾಱಲ್ ||೧೧೨||

ವಚನ : ಅಂತು ಮುಪ್ಪಿಂ ಪಾಱಲಾರದೆ

ಪಕ್ಕಿಗಳಲ್ಲಿ ತಿಂದುಳಿದ ನೆಲ್ಗಳನುಚ್ಚುಗಳಂ ಫಲಂಗಳಂ
ಪಕ್ಕದೊಳಿರ್ದ ಗೂಡುಗಳಿನಾಯ್ದೆನಗಿಕ್ಕವನಳ್ಕಱಿಂದೆ ತಾಂ
ಮಿಕ್ಕುದನುಂಡಪಂ ಕಡಿದು ನೆಲ್ಗಳನಂಟದ ತಾಳೆವಣ್ಣ ಬ
ಣ್ಣಕ್ಕೆಣೆಯಾದ ಚಂಚುಪುಟದಿಂದಮೆ ಮಜ್ಜನಕಂ ಮಹೀಪತೀ ||೧೧೩||

ವಚಚನ : ಅಂತಾತನೆನಗೆ ಕುಟುಕನಿಕ್ಕಿ ಮಿಕ್ಕುದಂ ತನಗಶನಮಂ ಮಾಡಿ ಜೀವಿಸುತ್ತುಮಿರಿಯಿರೆ

ಅರುಣಮರೀಚಿರಕ್ತ ನಳಿನೀದಳದಿಂದೆಸೆವಭ್ರಪಂಕಜಾ
ಕರತಟದಿಂದಮೀಗಳಪರಾಬ್ಧಿಗೆ ಬರ್ಪ ಜರನ್ಮರಾಳವೋ
ಪಿರಿದುಮೆನಲ್ಕೆ ಮೆಲ್ಲನಿಳಿದತ್ತು ವಿಯತ್ತಳ ಮಧ್ಯಭಾಗದಿಂ
ಪರಿಣತರಂ ರೋಮತತಿ ಪಾಂಡುರಮಂದು ಶಶಾಂಕಮಂಡಲಂ ||೧೧೪||

ಅದು ಸಂಧ್ಯೋಪಾಸ್ತಿಗೆ ಪೊ
ರ್ದಿರ್ದಪುದು ಮಾನಸ ಸರಕ್ಕಮೀಗಳಿಲೆಂಬಂ
ದದಿನುತ್ತರಾಶೆಯಂ ಪೊ
ರ್ದಿದತ್ತು ಸಪ್ತರ್ಷಿಮಂಡಲಂ ಕ್ರಮದಿಂದಂ||೧೧೫||

ಕರಗಿರ್ದಪುವೋತರದಿಂ
ದರಗಿನ ಸರಿಗೆಗಳಿವಲ್ಲವಾನೆಯ ನೆತ್ತರ್
ಪೊರೆದಿರ್ಪುವೊ ಸಿಂಹದ ಸಿಂಹದ ಕೇ

ಸರಂಗಳೆನಲೊಗೆದವರುಣತರಣಿಕರಂಗಳ್ ||೧೧೬||

ಹರಿದಶ್ವಂ ಬಂದಪಂ ವಾಹಳಿಗೆನುತರುಣಂ ವ್ಯೋಮವಿಸ್ತೀರ್ಣರಂಗಾಂ
ತರವೀಧೀಚ್ಛನ್ನತಾರಾಸ್ಫಟಿಕಶಕಲಮಂ ನೂಂಕುತಂ ಚಾರುಚಾಮೀ
ಕರಯಂತ್ರವ್ರಾತದಿಂ ಕುಂಕುಮ ಘನರಸಮಂ ಸಿಂಪಿಸುತ್ತಿರ್ದನೆಂಬಂ
ತಿರಲೆತ್ತಂ ನೀಳ್ದು ಪೊಣ್ಮಿತ್ತುದಯಸಮಯದೊಳ್ ಶೋಣಸೂರ್ಯಾಂಶುಜಾಲಂ ||೧೧೭||

ಕುಡುಕುಗೊಳವೋಪ ಶಕುನಿಗ
ಳೊಡವೋಗಲ್ ಜನಕನಾಱದಿರ್ದೊಡಮಾನುಂ
ಮಿಡುಕಲಣಮಱಿಯದಿರ್ದೆಂ
ಪೊಡರದ ಗಱಿಯವನೆ ತನ್ನ ತಂದೆಯ ಕೆಲದೊಳ್ ||೧೨೭||

ಚಕಿತೋದ್ಯತ್ಪಕ್ಷ ಪಕಷಸ್ವನದೊಳಮರ್ದ ಕೋಳಾಹಳಧ್ವಾನದಿಂ ಕೊ
ರ್ವಿ ಕರೀಂದ್ರೋದ್ಭತ ಫೂತ್ಕಾರದೆ ಪುದಿದು ಗುಹಾನೀಕಸುಪ್ತೋತ್ಥಸಿಂಹ
ಪ್ರಕರಪ್ರೋನ್ನಾದದಿಂ ತಳ್ತುಪಗತ ವನದೇವಿಚಯಸ್ವಾಂತಸಂತ್ರಾ
ಸಕರಂ ಪೊಣ್ಮಿತ್ತು ವಿಂಧ್ಯಂ ನಡುಗೆ ಘನರವಸ್ಪರ್ಧಿ ಕೈರಾತಘೋಷಂ ||೧೨೮||

ಅಂತಶ್ರುತ ಪೂರ್ವಧ್ವನಿ
ಯಂ ತೊಟ್ಟನೆ ಕೇಳ್ದು ಕಿವಿಯೊಡದಪುದೆಂ
ಬಂತಾಗೆ ಘೀಳಿಡಲ್ವೊ
ಕ್ಕೆತಂದೆಯ ಶಿಥಿಲ ಪಕಷಸಂಪುಟದೊಳ್

ವಚನ : ಅಂತಾ ಸಮಯದೊಳ್

ಇದೆ ಪರ್ವಿತ್ತು ಮತಂಗಜೋಚ್ಚಳಿತ ಕಂಜಾಳೀರಜಸ್ತೋಮಮಿಂ
ತಿದೆ ತೀಡಿತ್ತು ವರಾಹಸಂಕುಳದಳನ್ಮುಸ್ತೋತಕರಾಮೋದಮಿಂ
ತಿದೆ ಬಂದಿತ್ತಿಭಯೂಥನಾಥದಳಿತೋದ್ಯತ್ಸಲ್ಲಕೀಗಂಧಮಿಂ
ತಿದೆ ತೋಱಿತ್ತು ಮದಾಂಧಸೈರಿಭಖರಪ್ರೋದ್ದೂತರೇಣುವ್ರಜಂ ||೧೩೦||

ರುರುಗಣಮಿತ್ತಲಿತ್ತ ವಿಚರನ್ಮೃಗಸಂಕುಳಮಿತ್ತಲಿತ್ತ ಸೂ
ಕರಚಯಮಿತ್ತಲಿತ್ತ ವನಸೈರಿಭಸಂಕುಲಮಿತ್ತಲಿತ್ತ ಕುಂ
ಜರಕುಳಮಿತ್ತಲಿತ್ತವೆ ಶಿಖಂಡಿಕುಲಸ್ವನಮಿತ್ತಲಿತ್ತ ಕೇ
ಸರಿರವಮಿತ್ತಲಿತ್ತಮೆನುತಿರ್ಪ ರವಂ ನೆಗೆದತ್ತು ಸುತ್ತಲುಂ ||೧೩೧||

ಆಂ ಜನಕನೆಱೆಕೆಯೊಳಗಿ
ರ್ದಂಜುತ್ತಂ ಕೇಳುತಿರ್ದೆನಿರ್ಪನ್ನವರಂ
ಬಿಂಜದಡವಿಯೊಳಗೆಲ್ಲಂ
ನಂಜಿನಮಳೆಗೊಂಡು ಬಿಟ್ಟ ತೆರನಾಯ್ರಾಗಳ್ ||೧೩೬||

ಅದು ಮೊಳಗು ಮಾಣ್ದ ಕಾರ್ಗಾ
ಲದ ಮುಗಿಲದು ಕಡೆಪಮುಡುಗಿದಂಬುಧಿಯೆಂಬಂ
ದದಿನಡವಿ ಮೂಗುವಟ್ಟಿ
ರ್ದುದು ಬೇಟೆಯೊಳಾದ ಕಳಕಳಂ ಪಿಂಗುವಿನಂ ||೧೩೭||

ವಚನ : ಅಂತಾ ಕಳಕಳರವಮಡಂಗಲೊಡನೆಯುದ್ಭೂತವಿಸ್ಮಯನಾಗಿ ತಂದೆಯಿರಿಸಿದ ಪಕ್ಷ
ಸಂಪುಟದೊಳಗಣಿಂ ಪೊಱಮಟ್ಟಿದೇನನುತ್ತಮಾಂ ಪೊಳಲೊಳಗಿರ್ದು ಮೆಲ್ಲನೆ ನಿಳ್ಕಿನಿಳ್ಕಿದೆಪ್ಪಳಿಸಿ
ನೋಳ್ಪನ್ನೆಗಮಲ್ಲಿ

ಇದು ನವಕಾಳಮೇಘಚಯಮಲ್ಲಿದು ಘೋರ ಮಹಾಂಧಕಾರಮ
ಲ್ಲಿದು ವಿಚರತ್ತಮಾಳವನಮಲ್ಲಿದು ಘೋರಕೃತಾಂತಸೈನ್ಯಮ
ಲ್ಲಿದು ಕಲಿಕಾಲ ಬಂಧುಕುಲಮಲ್ಲಿದು ದುರ್ಧರ ದಾನೌಘಮೆಂ
ಬುದನೆನಿಸುತ್ತಮಲ್ಲಿ ಬರುತಿರ್ದನಂಯಕಿರಾತಸಂಕುಳಂ|| ೧೩೮||

ವಚನ: ಅಂತುತ್ಪಾತವೇತಾಳಪಡೆಯಂತೆ ಭಯಂಕರಾಕಾರಮಾದ ಬೇಡವಡೆಯ ಶಡುವೆ

ಕರ್ಬೊನ್ನಿಂದಂ ವಿಧಾತ್ರಂ ಸಮೆದನಿವನನೆಂಬೊಂದು ಕಾರ್ಕಶ್ಯದಿಂದಂ
ಸರ್ಬಾಂಗಂ ಕಣ್ಣಗುರ್ವಂ ಪಡೆಯಲಡವಿಯಂ ಕೂಡೆ ಕಾಳಿಂದಿಯೆತ್ತಂ
ಪರ್ಬಿದತ್ಯೆಂಬಂತೆ ನೇಳೋತ್ಪಳದಳ ರುಚಿರಶ್ಯಾಮದೇಹಾಂಶು ಪರ್ಬ
ಲ್ಕೊರ್ಬಂ ಬಂದಂ ಪುಳಿಂದಪ್ರಕರ ಬಹುಳ ಸೇನಾಪರೀತಂ ಕಿರಾತಂ ||೧೩೯||

ಪಡೆವಂ ವಿಂಧ್ಯನಗೇಂದ್ರ
ಕ್ಕೊಡವುಟ್ಟಿದನಂತಕಂಗೆ ನಂಟಂ ಪಾಪ
ಕ್ಕೊಡನಾಡಿ ಕಲಿಗೆನಿಪ್ಪಂ
ಪೊಡವಿಯೊಳಿನ್ನಾತನಿಂ ಭಯಂಕರನಾವಂ ||೧೪೩||

ಆತನ ಪೆಸರಂ ಕೇಳ್ದೆಂ
ಮಾತಂಗಕನೆಂದು ಬಳಿಯಮಾ ಶಬರಂ ಸಂ
ಜಾತಶ್ರಮಂ ಕಿರಾತಸ
ಮೇತಂ ಶಾಲ್ಮಲೀಮಹೀಜಮಂ ಸಾರ್ತಂದಂ  ||೧೪೪||

ಜರೆಯಿಂದಂ ಪುರಬು ಜೋಲಲ್ ಯೆರೆ ತರತರದಿಂದುಣ್ಮಿ ಪೊಣ್ಮಲ್ಕೆ ಗಂಟಲ್
ಮುರಿದತ್ತೊಂದೊನದಱೊಳ್ ತಳ್ತೊಗೆಯೆ ಸೆರೆಗಳೊತ್ತಂದಿಂ ಬರ್ಪ ಕೆಮ್ಮಿಂ
ಬಿರಿಯಲ್ ಬೆಟ್ಟಂಗಳಾ ಬಟ್ಟೆಯೊಳಿನಿತಡಗುಂ ತನ್ನ ಕೈಸಾರದೆಂದಾ
ತುರಿಸುತ್ತಂ ಭ್ರಾಂತಿಯಿಂದೆನ್ನ ಮರದಡಿಯೊಳ್ ನಿಂದನೊರ್ವಂ ಪುಳಿಂದಂ ||೧೪೬||

ಬೇಡಿದೊಡಕೀಯದೈದೆ ಬಿಯದರ್ ಮೃಗಮಾಂಸವ ರಕ್ತವರ್ಣದಿಂ
ಕೂಡಿದ ಕಣ್ಗಳಿಂ ಶುಕನಿಕಾಯದ ಜೀವಮನೆಯ್ದೆ ಪೀರ್ವವೋಲ್
ಗೂಡುಗಳಂ ತಗುಳ್ದೆಣಿಪವೋಲ್ ವಿಹಗಾಮಿಷ ಲಾಭಲೋಲುಪಂ
ನೋಡಿದನಾ ಜರಚ್ಛಬರನಾಯಕನಾ ಮರನಂ ಮಹೀಪತಿ ||೧೪೭||

ವಚನ : ಅಂತು ನೋಡುತ್ತಮದನೇಕ ತಾಳೋತ್ಸೆಧನಮುಮಭ್ರಂಕಷಮಂ ದುರಾರೋ
ಹಮುಮಾದೊಡಂ ಬಗೆಯದೆ ಬಳಸಿದ ಬಳ್ಳಿ ವಿಡಿದಡರ್ದೇರಿ

ಜಳಜದ ಮೊಗ್ಗೆಯಂತೆ ಮುಗುಳಂತೆಳೆಯೆಕ್ಕೆಯ ಕಾಯ್ಗಳಂತೆ ಶಾ
ಲ್ಮಲಿಕುಸುಮಂಗಳಂತೆ ತರುನೀಡನಿಕಾಯದಿನೆಲ್ಲವಾಗಳಾ
ಗಳೆ ಗಱಿವೊಯ್ವ ಕಂದೆರೆವ ತುಪ್ಪಳೊಡರ್ಚುವ ಕೆಂಪನಾಳ್ವ ಕೋ
ಮಳಶಿಶುಶಾಬಕಪ್ರಕರಮಂ ತೆಗೆದಂ ದಯೆಗೆಟ್ಟು ಲುಬ್ಧಕಂ ||೧೪೮||

ಪಱಿದುವು ಗಱಿ ಚಂಚುಗಳಂ
ಮುಱಿದವು ತಲೆ ನಡುಗುತಿರ್ದುವೆನ್ನದೆ ತರದಿಂ
ಬಱಿಗೆಯ್ಯುತಿರ್ದ ಮಾಯ್ದಱ
ಗುಲಿ ಕರ್ವೇಡನಲ್ಲಿ ಮುದುಗಿಳಿಗಳುಮಂ ||೧೪೯||

ವಚನ : ಅಂತವೆಲ್ಲವನೊಡನೊಡನೆ ಗಂಟಲಂ ಮುಱಿದು ನೆಲಕ್ಕೀಡಾಡುತಿರ್ದ ಬೇಡನಂ
ತೊಟ್ಟನೆ ನೋಡಿ ಪ್ರಾಣಾಪಹಾರಮುಮಪ್ರತೀಕಾರಮಪ್ಪ ಕಷ್ಟಮಂ ಕಂಡು ಭಯಂಗೊಂಡು

ಬಸವಳಿದು ಕಣ್ಣನೀರಿಂ
ದೆಸೆಗೆಟ್ಟೆಲೆ ಮಗನೆ ನಿನ್ನನಿನ್ನಾರ್ ಕಾಯ
ಲ್ಕೆ ಸಮರ್ಥರೆನುತ್ತಾಗಳ್
ಬಿಸುಸುಯ್ದಂ ನೋಡಿ ಜನಕನೆನ್ನಯ ಮೊಗಮಂ ||೧೫೦||

ನಿನ್ನಯ ತಾಯನೊಯ್ವ ಪದದೊಳ್ ಜವನಕ್ಕಟ ನೋಡು ಕಂದ ಬಂ
ದೆನ್ನಮನಂತೆ ಕೂಡಿದೊಡನೊಕ್ಕಲುವೋಗಿಸನೇಕೆ ಬಯ್ತೆ ನಾಂ
ನಿನ್ನನೆ ನೋಡಿ ಶೋಕಮನಡಂಗಿಸಿ ಬಾಳ್ಕೆಯೆ ಲೇಸೆನುಯ್ತಮಿ
ರ್ಪನ್ನೆಗಮಮ್ಮ ನಿನ್ನನೊಡಗೊಂಡು ಮುಳುಂಗುವಕಾಲಮಾದುದೋ ||೧೫೧||

ವಚನ : ಎಂದು ಸೈರಿಸಲಾಱದೆ

ಇಱುಕಿ ತೊಡೆಯೆಡೆಯೊಳೆನ್ನಂ
ಪಱಿದೆಱಕೆಗಳಿಂದ ಮುಚ್ಚಿ ಮೋಹದೆ ತಾತಂ
ಮಱಗುತ್ತಿರ್ಪಿನಮೆಯ್ದಿದ
ನಱಗುಲಿ ಕರ್ವೇಡನೆನ್ನ ಪೊಳಲಿಗಾಗಳ್ ||೧೫೨||

ಅಡಸುವ ಕಾಲದಂಡಮೆರೆಗೊಳ್ವಿಸಿತೋರಗನೆಂಬ ಶಂಕೆ ನೂ
ರ್ಮಡಿಸೆ ಕಾಡುಪಂದಿಗಳ ಬಲ್ನೆಣದಿಂ ಪೊಲಸಟ್ಟಿ ನಾರ್ವ ಜೇ
ವಡೆಗಳ ಪುಣ್ಗಳಿಂ ತೊರೆದ ನೆತ್ತರ ಕೆಯ್ ನಡುಗಲ್ಕೆ ನೀಡಿ ಕೀ
ಳಿಡೆಯಿಡೆ ಗಂಟಲಂ ಮುಱಿದನೊರ್ಮಯೆ ನಿರ್ಘೃಣನೆನ್ನ ತಂದೆಯಂ ||೧೫೩||

ಬೆಱೆತುಳಿದೆನಾಗಿಯುಂ ತನು
ಕಿಱಿದಾಗಿಯುಮತ್ತಮಾಯುಮುಂಟಾಗಿಯು ಮೇ
ಣಱಿಯೆಂ ಕಾಣಂ ತಂದೆಯ
ಗಱಿಯೊಳಗಿರ್ದವನನೆನ್ನಂದು ನೃಶಂಸಂ ||೧೫೪||

ಕಳಿದಿರ್ದ ತಂದೆಯಂ ಬಿಸು
ಟಳಲುಮನಿನಿಸಱಿಯದೆಳವೆಯೊಳ್ ಪಾತಕನೆಂ
ಪಳೆಯ ತಱಗೆಲೆಗಳೊಳಗಿ
ರ್ದುವಿದೆಂ ಖಳನಿಳಿದು ಕಾಣ್ಗುಮೆಂಬೀ ಭಯದಿಂ||೧೫೫||

ವಚನ : ಅನ್ನೆಗಮಿತ್ತಲ್

ಇಳಿದು ಮರದಿಂದಮಾಗಳ್
ಕೆಳಗೆಲ್ಲಂ ಪರೆದು ಬಿರ್ದ ಶುಕಸಂತತಿಯಂ
ಗಳಗಳಿಸಿ ಕಟ್ಟಿ ನಡು ಬೆ
ನ್ನಿಳಿವಿನೆಗಂ ಪೊತ್ತುಪೋದನಾ ಮುದುವೇಡಂ ||೧೫೬||

ಅಂತಾ ಬೇಡಂ ಬೇಡವಡೆಯಂ ಬಳಿಸಂದು ಪೋಗೆವೋಗೆ

ತಂದೆಕಳಿದಳಲ ಬೇಗೆಯೊ
ಳಂದೂರದೆ ಬಿರ್ದದೊಂದು ಕಡುಸೇದೆಯೊಳಂ
ಬಂದೆನ್ನಂ ಪರವಶತೆಯೊ
ಳೊಂದಿಸಿದತ್ತಾಗಳ್ ಪಿಪಾಸೋದ್ರೇಕಂ ||೧೫೭||

ವಚನ : ಅಂತಾ ಪಿಪಾಸೆ ಪುಟ್ಟಲೊಡಂ

ಅಱಿಯೆಂ ಪಾರಲ್ ಬಾಯುಂ
ಬಱಬಱ ಬತ್ತಿತ್ತು ಪೋಪೆನೆಂದೇಳ್ವುದುಮಾ
ತಱಗೆಲೆ ಗಿಱುಕೆನೆ ಬೇಡಂ
ಪೊಱೆಗೆಯ್ದಿದನೆಂದು ಭಯದೆ ಮಱುಗಿದೆನಾಗಳ್ ||೧೫೮||

ವಚನ : ಮತ್ತಂ ಮೆಲ್ಲನೆಳ್ದು ದೆಸೆಗಳೆಲ್ಲಮಂ ನೋಡಿವೊರ್ಬರುಮಂ ಕಾಣದೆರ್ದೆಯಂ
ನೀವಿಕೊಂಡು ನೀರ್ದಾಣಕ್ಕೆ ಪೋಗಲುದ್ಯೋಗಂಗೆಯ್ದು

ಗಱಿ ಪಾರಲ್ಕಿಲ್ಲ ಕಾಲುಂ ಬಲಿಯವು ನಡೆಯಲ್ ಬೆಟ್ಟಿತೆಂಬಂತೆ ಮೂಗಂ
ಮುಱಿವನ್ನಂ ಮುಂದೆ ಮುಗ್ಗುತ್ತಡಬಲದೊಳಗಾಂ ಬೀಳುತುಂ ಪಕ್ಕಗೂಡಾ
ಗೊಱಗುತ್ತಂ ಪೋಗಿ ಮಧ್ಯಾಹ್ನದ ಬಿಸಿಲುಮಿರಲ್ ಕಣ್ಮಲರ್ನಟ್ಟು ಸುಯ್ಗಳ್
ಪೊಱಮಟ್ಟೊಂದೊಂದನಟ್ಟುತ್ತಿರೆ ಪಿರಿದುಮಳಲ್ದೆನ್ನೊಳಿಂತೆಂದೆನಾಗಳ್ ||೧೫೯||

ಬಸವಲ್ತೆಂಮೆನಿಪ್ಪವಸ್ಥೆಗಳನೆಯ್ದುತ್ತಿರ್ಪಿನಂ ಜೀವಮಂ
ಬಿಸುಡಲ್ ಜೀವಿಗಪೇಕ್ಷೆ ಪುಟ್ಟುದುವಲಂ ಪೋಜೀವದಿಂ ಬಿಟ್ಟಪೇ
ಕ್ಷಿಸುವಂತಪ್ಪುದೆ ಕಾಣನಿಂತು ಸಲೆ ತಾತಂ ದುಃಖಮೆಯ್ದಿರ್ದುದಿ
ಲ್ಲಸುವೆನ್ನಿಂ ಕೃಪೆಗೆಟ್ಟನಂ ಪೆಱನದೊರ್ವಂ ಸತ್ತವೋಲಿರ್ದನಂ ||೧೬೦||

ಎನ್ನಯ ತಾಯಿ ಸತ್ತಳಲನಾದವಡಂಗಿಸಿ ಮುಪ್ಪಿನೊಳ್ ಮರ
ಲ್ದೆನ್ನನೆ ನೋಡಿ ತತ್ತಿವಿಡಿದಿಂದುವರಂ ಪಿಡಿದಿರ್ದು ಯತ್ನದಿಂ
ದಂ ನಡಪುತ್ತುಮಿರ್ದುದುಮನೊಲ್ಮೆಯೆ ದಲ್ ಮಱೆದೀ ಕೃತಘ್ನನ
ಪ್ಪೆನ್ನಸುನಿರ್ಘೃಣಂ ಬಳಿಸಲಲ್ಕಣಮಾಱದುತಂದೆ ಸಾಯೆಯುಂ ||೧೬೧||

ಅತಿ ಕಷ್ಟಮಪ್ಪವಸ್ಥಾ
ತತಿಯಿಂ ಮಱೆಯಿಸಿ ಜಳಾಭಿಲಾಷೆಯನೀ ಜೀ
ವಿಯತತೃಷ್ಣೆ ಮೂಡಿತೀ ಜೀ
ವಿತಾಶೆಯಂ ಬಿಟ್ಟು ಕಷ್ಟಮಾವುದುಂಟೇ

ಪೆಱತೇಂ ನಿರ್ಘೃಣನೆಂಬುದ
ನಱಿದೆಂ ಪಿತೃಮರಣಜಾತದುಃಖಮನೀಗಳ್
ಮಱೆದು ಮನಂ ನೀರ್ಗುಡಿಯಲ್
ಮಱುಗಿದಪುದು ಕುಡಿವೊಡೆನಗೆ ನೀರುಂ ದೂರಂ ||೧೬೩||

ಅದೆಮಾತಂ ನಸುಗೇಳಲಾಯ್ತು ಜಳದೇವೀನೂಪುರಾರಾವದಂ
ದದೆ ಹಂಸಸ್ವನಂ ಪಾರಿಬಂದುದದೆ ನಾನಾ ಸಾರೋತ್ತಾರಸಂ
ಮದಕೋಳಾಹಳಮೆಯ್ದಿತ್ತದುವೆ ತಾನುಲ್ಲಾಸಿ ದಿಗ್ದೇವತಾ
ವದನೋತ್ಸರ್ಪಣವಿಪ್ರಕರ್ಷವಿರಳಂ ಪಂಕೇಜಿನೀಸೌರಭಂ ||೧೬೪||

ವಚನ : ಅದಲ್ದೆಯುಂ

ಕಡುವೊತ್ತಾದುದು ರವಿಯುಂ
ನಡುವಗಲೊಲ್ ನಿಂದು ಕೆದಱಿದಂ ಕರತತಿಯಿಂ
ಕಿಡಿಗಳನೆನೆ ಬಿಱಿವಿಸಿಲುಂ
ಸುಡುತಿರೆ ನೀರಡಿಕೆ ತಿಣ್ಣಮಾದತ್ತಾಗಳ್ ||೧೬೫||

ಬಟ್ಟೆಯ ದೂಳಿದುವೆ ಮೊದಲಾದುದು ಪೋದಪೆನೆಂಬ ಮೆಯ್ ಜವಂ
ಗೆಟ್ಟುಪಿಪಾಸೆಯಿಂ ಪೊಡರಲಾರ್ತಪುದಿಲ್ಲೆರ್ದೆಗೆಟ್ಟೆನೀಗಳೀ
ದಿಟ್ಟಿ ಮರಳ್ದು ನಂದಿದಪುದೆನ್ನುಮನಾನಱಿದಪ್ಪೆನಿಲ್ಲ ಪೋ
ಬೆಟ್ಟಿದನಾಗಿ ತಾನೆ ವಿಧಿ ಕೊಂದಪನಾಗಳೆ ಸಾಯದಿರ್ದೊಡಂ ||೧೬೬||

ವಚನ : ಎಂದು ಚಿಂತಿಸುತ್ತಿರೆಯರೆ

ಪ್ರತ್ಯಸನದೊಳಿರ್ಪುದು
ಯತ್ಯಾಶ್ರಮವಲ್ಲಿ ನೆಗಳ್ದ ಜಾಬಾಲಿಗಳೆಂ
ಬತ್ಯುತ್ತಮ ಯತಿಪತಿಗಳ
ಪತ್ಯಂ ಹಾರೀತನಾಮನಾವನದೊರ್ವಂ ||೧೬೭||

ಸಮವಯಸರ್ ಕೆಲದೊಳ್ ಮುನಿ
ಕುಮಾರರಿರ್ವರ್ ಬರುತಮಿರೆ ಬಹುವಿದ್ಯಂ
ಕಮಳಾಕರಮಂ ಮೀಯಲ್
ಕುಮರಂ ಬಂದಂ ಸನತ್ಕುಮಾರನ ದೊರೆಯಿಂ ||೧೬೮||

ಇದು ರವಿಬಿಂಬದಿನೊಗೆದ
ತ್ತಿದು ಮಿಂಚಿನ ಗೊಂಚಲಿಂದೆ ಮೇಣ್ ಮೂಡಿದುದಿಂ
ತಿದು ಕನಕದ್ಯುತಿಯಿಂ ಪೂ
ಸಿದುದೆನೆ ಪೊಳೆದತ್ತು ಮೂರ್ತಿ ತನ್ಮುನಿವರನಾ ||೧೬೯||

ಎಳೆವಿಸಿಲೆಱಗಿದುದೊ ಬನ
ದೊಳಗೆನೆ ಮೆಯ್ವೆಳಗು ಬಳಸೆ ಖಾಂಡವಮಂ ತ
ಳ್ತಳುಱುತಿರೆ ವಟುಕವೇಶಮ
ನೆಳಸಿದ ಪಾವಕನನಿನಿಸನುಕರಿಸಿರ್ದಂ ||೧೭೦||

ವಚನ : ಅದಲ್ಲದೆಯುಂ

ಬಳೆದು ಪೊಱಮುಯ್ವುವರೆಗಂ
ತಳೆದು ಕನತ್ಕನಕ ಪಿಂಗರುಚಿಯಂ ತೀರ್ಥಾ
ದಳಿ ಜಲಪೂತಂಗಳ್ ಕ
ಣ್ಗೊಳಿಪುವು ಮುನಿವರನ ಮಿಸುಪ ಕೆಂಜೆಡೆಮಱುಗಲ್ ||೧೭೧||

ಬಿಸುಟೆಂ ಸಮಸ್ತ ವಿಷಯದ
ದೆಸೆಯಿಂ ನಿಶ್ಚಯದೆ ಮೂಱುಸೂಳ್ವರಮೆಂಬಂ
ತೆಸೆದತ್ತು ನಾಡೆಯುಂ ಪೆಱೆ
ನೊಸಲೊಳ್ ಭಸಿತಪುಂಡ್ರಕಂ ಮುನಿವರನಾ ||೧೭೨||

ಗಗನಗಮನಕ್ಕೆ ಹಂಸಂ
ಮೊಗಸಿದುದೆನೆ ನಿಮಿರ್ದ ಕೊರಳನೊಳ್ವೆಳಗಿನ ಗುಂ
ಡಿಗೆ ಮುನಿಯ ಕೆಯ್ಯೊಳೆಸೆದುದು
ಜಗಕೆಲ್ಲಂ ಸ್ವರ್ಗಮಾರ್ಗವಂ ತೋಱುವವೋಲ್||೧೭೩||

ಉರದ ಬರಿಯೆಲುವನೆಣಿಪಂ
ತಿರಲೆಲರಿಂ ನಡುಗುತುಂ ತಪಸ್ವಿಯ ಕೊರಲೊಳ್
ಕರಮೆಸೆದುದು ತೋಱಿದುದು ತಾ
ವರೆದಂಟಿನ ಮಿಸುಪ ನೂಲ ಪೊಸ ಜನಿವಾರಂ ||೧೭೪||

ಅಗುಳ್ದು ತುದಿಗೊಂಬಿನೊಳ್ ಮೆ
ಲ್ಲಗೆ ಪೊತ್ತಭಿಷಕ ಮೃತ್ತಿಕೆಯನೊಡಸಂದ
ತ್ತಗಲದಿನಿಸುಂ ತಪೋವನ
ಮೃಗಮಾ ಮುನಿವರನೊಳಾದ ಪರಿಚಯದಿಂದಂ ||೧೭೫||

ಗುಣಿಗಳ ಮನಮೆಂದುಮಕಾ
ರಣದೊಳೆ ಕರುಣಾರಸಾರ್ದ್ರಮಾರೊಳಮದು ಕಾ
ರಣದಿಂದೆ ಮುನಿಕುಮಾರಾ
ಗ್ರಣಿಕರುಣಿಸಿ ಕೆಲದ ಮುನಿಕುಮಾರರ್ಗೆಂದಂ ||೧೭೬||

ಗಿಡುಗಂ ತಂದತ್ತೊ ಮೇಣ್ ಪೆರ್ಮರನ ತುದಿಯನೇಱಿ ಬಿರ್ದುದೋ ಸೇದೆಯೊಂದು
ಗ್ಗಡದಿಂದಂ ಸುಯ್ ಪೊದಳ್ದುಣ್ಮಿಪುದು ನಡುಗುತ್ತಿರ್ದುವೀ ಕಣ್ಮಲರ್ ಬಾ
ಯ್ವಿಡುತ್ತಿರ್ದತ್ತಕಟಾ ಗೋಣಿನಿಸು ನಿಲಲುಮಾರ್ತಪ್ಪುದಿಲ್ಲೆಯ್ದೆ ಜೀವಂ
ಬಿಢದನ್ನಂ ಬೇಗಮಿಂತೀ ಗಿಳಿಮಱಿಯನಬ್ಜಾಕರಕ್ಕೊಯ್ವಮೀಗಳ್ ||೧೭೭||

ವಚನ : ಅಂತಾ ಗಿಳಿವೆರಸು ಮುನಿಕುಮಾರಕಂ ಕಮಳಾಕರಕ್ಕೆವಂದು ದಂಡಕಮಂಡಲು
ಗಳನೊಂದೆಡೆಯೊಳಿರಿಸಿ

ಕುಡಿತೆಯೊಳೆ ತಂದು ನೀರಂ
ಪಿಡಿದೊಯ್ಯನೆ ತೆಱೆದು ತಾನೆ ಚಂಚೂಪುಟದಿಂ
ಕುಡಿಸುತಡಿಯಣ ತಾವರೆ
ಗೊಡೆಯೆಲೆಗಳ ತಳದ ನೆಳಲೊಳಿರಿಸಿದನೆನ್ನಂ ||೧೭೮||

ವಚನ : ಅಂತೆನ್ನಂ ಸಪ್ರಾಣನಪ್ಪಂತುಮಾಡಿ ಸಕಲ ಪರಿಶ್ರಮಂಗಳನಾಱಿಸಿಮುನಿ
ಕುಮಾರಂ ಕೃತಸ್ನಾನನಾಗಿ ಪ್ರಾಣಾಯಾಮಪೂರ್ವಕಮಘಮರ್ಷಣ ಕ್ರಿಯೆಗಳಂ ನಿರ್ವರ್ತಿಸಿ
ನಳಿನೀದಳಪುಟದೆ ಕೆಂದಾವರೆಯಲರ್ಗಳಿಂ ದಿವಸಕರಂಗರ್ಘ್ಯಮನೆತ್ತಿ ಗೃಹೀತ ಧವಳವಲ್ಕನುಂ
ನಿರ್ಧೂತ ಜಟಾಕಳಾಪನುಂ ಪೂರ್ಣಕಮಂಡಳಾಕಲಿತ ಕರತಳನುಮಾಗೆನ್ನಂ ಪರ್ಣಪುಟ
ದೊಳ್ ತಳೆದು ನಿರ್ವರ್ತಿತನಿಯಮರಪ್ಪ ಮುನಿಕುಮಾರರ್ ಬೆರಸು ನಿಜಾಶ್ರಮಕ್ಕೆ ಪೋಗವೋಗೆ

ತನುವೆರಸೊಯ್ಯಲ್ ಮುನಿಗಳ
ನನಲಂ ಸ್ವರ್ಗಕ್ಕೆ ಸೇತುಗಟ್ಟಿದನೆನೆ ಪಾ
ವನ ಹೋಮಧೂಮಮೊಗೆಯಲ್
ಮುನಿಪಾಶ್ರಮಮೆನಗೆ ಕಾಣಲಾದತ್ತಾಗಳ್ ೧೭೯||

ಕುಳಶೈಲವ್ರಾತದಿಂದಂ ಬಳಸಿದ ಕನಕಕ್ಷ್ಮಾಧರೇಂದ್ರಂ ಸಮುದ್ರಾ
ವಳಿಯಿಂ  ಸುತ್ತಿರ್ದ ಲೋಕಂ ಹುತವಹತತಿಯಿಂ ವೇಷ್ಟಿಸಿರ್ದಧ್ವರಂ ಕ
ಜ್ಜಳಿತಾರ್ಕಾನೀಕದಿಂದಂ ಬಳಸಿದ ಗಗನಾಭೋಗಮೆಂಬಂದದಿಂ ಕ
ಣ್ಗೊಳಿಸುತ್ತಂ ಯೋಗಿವೃಂದಾರಕರ ನಡುವೆ ಜಾಬಾಲಿಯೋಗೀಂದ್ರನಿರ್ದಂ ||೧೯೧||

ಪರಮತೋನಿಧಿಯೆನಿಸಿದ
ಗುರುವಿಂಗಭಿವಂದಿಸುತ್ತೆ ಹಾರೀತಂ ಕು
ಳ್ಳಿರೆ ನಿಮಗಿದೆತ್ತಣಿಂ
 ದೊರಕೊಂಡಿತ್ತೆಂದು ತಾಪಸರ್ ಬೆಸಗೊಂಡರ್ ||೨೨೧||

ವಚನ : ಅಂತು ಬೆಸಗೊಳ್ವುದುಂ ಹಾರೀತಕನೆಂದನಾಂ ಸ್ನಾನಾರ್ಥಂ ಪೋಗುತ್ತಿರೆ
ಪಂಪಾಸರೋವರದ ಪಕ್ಕದಡವಿಯ ಪೆರ್ಮರನ ತುದಿಗೋಡಿನಿಂ ಬಿರ್ದು ದೆಸೆಗೆಟ್ಟು ನಡುವಗಲ
ಬಿಸಿಲಳುರೆ ಕಿಡಿಯಿಡುವ ಪುಡಿಯೊಳ್ ಪೊರಳುತ್ತಂ ಕಂಠಗತಪ್ರಾಣನಾಗಿರ್ದುದನೀ ಗಿಳಿಯಂ
ಕಂಡು ಕರುಣಿಸಿ ತಂದೆಂ ನಡಪಿ ಗಱಿಮೂಡಿದಬಳಿಕ್ಕಂಪಾಱಿಪೋಕುಮಲ್ಲದಂತು ಪರಿಚಯದಿಂ
ನಿಲ್ಗೆಂದೆನ್ನ ಸಂಬಂಧಮಂ ನುಡಿವುತ್ತಿರೆ ಜಾಬಾಲಮುನೀಂದ್ರನಾ ಮಾತಂ ಕೇಳ್ದೀಪದಾವಲಿತ
ಕಂಧರನಿದೆತ್ತಣಿಂ ಬಂದುದೆಂದು ಪುಣ್ಯಜಲದಿಂ ಪ್ರಕ್ಷಾಳಿಸುವಂತೆ ಶಾಂತದೃಷ್ಟಿಗಳಿಂದೆನ್ನಂ
ಮುನ್ನಂ ಕಂಡಱಿವನಂತೆ ನೀಡುಂ ಭಾವಿಸಿ ನೋಡಿ

ಈತಂ ಮುನ್ನಿನ ಭವದೊಳ್
ನೀತಿಯನುಳಿದೆಸಗಿ ಮೋಹದಿಂದಂ ತಿರ್ಯ
ಗ್ಜಾತಿಗೆ ಬಿಳ್ದೋರಂದದಿ
ನೀ ತೆಱದಿಂ ಕರ್ಮಫಲವನುಂಡಪನಲ್ತೇ ||೨೨೨||

ವಚನ : ಎಂದು ಕಾಲತ್ರಯವೇದಿಗಳ್ ನುಡಿಯೆ ಮುನಿಗಳೆಲ್ಲರ್ ವಿಸ್ಮಿತಾಂತಃಕರಣರಾಗಿ
ಮುನೀಂದ್ಲನನಿಂತೆಂದರ್

ಮುನ್ನಾವನ ವಿನಯಮನೇ
ನಂ ನೆಗಳ್ದಂ ವಿಹಗಯೋಗಿಯೆಂತಾದಂ ಮ
ತ್ತಿನ್ನೇನಾದಪನೆನುತಂ
ಭಿನ್ನವಿಪುತ್ಕಂಠೆ ಮನದೊಳಾದಪುದೀಗಳ್

ಬೆಸಸಲ್ನೀ ಪೇಳ್ವುದಿಂತೀ ಗಿಳಿಯಮಱಿಯ ವೃತ್ತಾಂತಮಂ ತಾಮೆನಲ್ ತಾ
ಪಸವೃಂದಕ್ಕಾ ಮುನೀಂದ್ರಂ ಕಥೆ ಪಿರಿದು ಮಹಾಶ್ಚರ್ಯಮೀ ರಾತ್ರಿಯೊಳ್ ಸಂ
ತಸಮಿರ್ಪಂತಾಗೆ ತಾಂ ಕೇಳಿಸಿದಪೆನದಱಿಂದೆಳ್ದು ನೀಮೆಲ್ಲರುಂ ಪ್ರಾ
ರ್ಥಿಸದೀ ಮಧ್ಯಹ್ನಕಾಲೋಚಿತ ಸಮಯದೊಳಾಸಕ್ತಿಯಂ ತಾಳ್ದಿಮೀಗಳ್||೨೨೪||

೨•  ಚಂದ್ರಾಪೀಡನ ಜನನ ಮತ್ತು ಬಾಲ್ಯ

ವಿಲಸತ್ಪ್ರಭಾಳಿಶಶಿಮಂ
ಡಲಮಾ ಕುಮುದಾವಭಾಸಿಯೆನೆ ತಿಳಿಗೊಳದೊಳ್
ನೆಲಸುವ ತೆರದಿಂ ಗರ್ಭಂ
ನೆಲಸಿದುದು ವಿಳಾಸವತಿಗೆ ಪುಣ್ಯೋದರದೊಳ್ ||೭೫||

ಅಂತು ಕೆಲದಿವಸದೊಳ್ ನಿಜ
ಕಾಂತಪ್ರತಿಬಿಂಬಮಂ ವಿಳಾಸದೆ ತಳೆದಳ್
ಕಾಂತೆ ಮಣಿದರ್ಪಣಶ್ರೀ
ಯಂತಿರೆ ಸಂಕ್ರಾಂಮಪ್ಪ ಗರ್ಭದ ನೆವದೊಳ್ ||೭೬||

ಒದವಲ್ ನಿಜತೇಜಂ ಘನ
ದೊದವಿಂ ನವಮೇಘಮಾಲೆಗುದಯಿಪ ತೆಱದಿಂ
ಹೃದಯಾನಂದಂ ಭುವನದೊ
ಳೊದವಲ್ಕೆ ವಿಳಾಸವತಿಗೆ ಸುತನುದಯಿಸಿದಂ ||೧೦೧||

ಉದಯದ ಕೆಂಪಿನಿಂ ಪುದಿದೊಂದಿನಬಿಂಬಮೊ ಸಂಜೆಗೆಂಪಿನಿಂ
ಪುದಿದ ಸುಧಾಂಶುಮಂಡಳಮೊ ಮೇಣಿದರಲ್ಕೆಯೊಳಾದ ರಾಗದಿಂ
ಪುದಿದರುಣಾರವಿಂದಚಯಮೋ ತಳಿರ್ಗೊಂಚಲ ತಳ್ತ ಕೆಂಪಿನಿಂ
ಪುದಿದಮರಾವನೀರುಹಮೊ ಪೇಳೆನೆ ಬಾಲಕನಾದಮೊಪ್ಪಿದಂ ||೧೦೪||

ಎಳವಿಸಿಲಿಂ ಪವಳದ ಕುಡಿ
ದಳಿರಿಂ ಮಾಣಿಕದ ಬೆಳಗಿನಿಂ ನಿರ್ಮಿಸಿದಂ
ನಳಿನಭವನೆಂಬಿನಂ ಕ
ಣ್ಗೊಳಿಸಿರ್ದಂ ಜಿತಕುಮಾರನೆಂಬ ಕುಮಾರಂ ||೧೦೫||

ಲೈವವಿದಿರ್ಚಿಬಂದುದು ಜಗಜ್ಜಯಮಂ ತಳೆದೇವ ರೇಣುಕಾ
ದೇವಿಗೆ ರಾಮನುತ್ಸವದೆ ಪುಟ್ಟಿದವೋಲ್ ಶುಕನಾಸಮಂತ್ರಿ ಸಂ
ಭಾವಿತೆಯಪ್ಪ ಪಾರ್ವಿತಿ ಮನೋರಮೆಗತ್ತ ಭವತ್ಪ್ರಸಾದದಿಂ
ದೀವರಲಗ್ನದೊಳ್ ತನಯನತ್ಯಧಿಕೋತ್ಸವಮಾಗೆ ಪುಟ್ಟಿದಂ ||೧೧೪||

ಮೊದಲೊಳ್ ಬಂದಳ್ಕಱಿಂದೀತನ ವಕ್ತ್ರಾಬ್ಜದೊಳ್ ಚಂದ್ರಮಂ ಪೊ
ಕ್ಕುದನಲ್ತೆ ಕಂಡೆನಾಂ ಸ್ವಪ್ನದೊಳೆನುತೆ ಮನಂಗೊಂಡು ತತ್ಸ್ವಪ್ನಸಾದೃ
ಶ್ಯದೆ ಚಂದ್ರಾಪೀಡನೆಂಬೀ ಮೊದಲ ಪೆಸರನಿಟ್ಟಂ ತನೂಜಂಗೆ ಮೂಲೋ
ಕದೊಳಂ ಮಾಂಗಲ್ಯತೂರ್ಯಧ್ವನಿ ಪಸರಿಸಿ ಪರ್ವುತ್ತಿರಲ್ ಸಾರ್ವಭೌಮಂ ||೧೧೭||

ಮನುಮಾರ್ಗದೊಳೇಕಾದಶ
ದಿನದೊಳ್ ಯನಯಂಗೆ  ವಿಪ್ರಜನಸಮುಚಿಯಮಾ
ಯ್ತೆನೆ ಸಚಿವಂ ವೈಶಂಪಾ
ಯನನೆಂಬೀ ಪೆಸರನಿಟ್ಟನಧಿಕೋತ್ಸವದಿಂ ||೧೧೮||


ಶುಕನಾಸಾರ್ಯಗುರುತ್ವದಿಂದೆ ಸಹಪಾಂಸುಕ್ರೀಡನಾಭ್ಯಾಸದಿಂ
ದೆ ಕಳಾಜ್ನಾನವಿಶೇಷದಿಂದುಚಿತಸೇವಾಜಾತ ಚಾತುರ್ಯದಿಂ
ದೆ ಕರಂ ಚಿತ್ತಮನಪ್ಪುಗೆಯ್ದಖಿಳ ವಿಸ್ರಂಬಕ್ಕಮಾವಿಸಮಾ
ಗಿ ಕುಮಾರಂಗೆ ಮಹಾಪ್ರಧಾನತನಯಂ ಮಿತ್ರತ್ವಮಂ ತಾಳ್ದಿದಂ ||೧೨೪||


ದಿನಪತಿಯುಂ ದಿನಮುಂ ಬಿಡ
ದನುಬಂಧನಗಲದಂತೆವೋಲ್ ಚಂದ್ರಾಪೀ
ಡನುಮಂತಾ ವೈಶಂಪಾ
ಯನನುಂ ಪದಪಿಂದಮೊರ್ವರೊರ್ವರನಗಲರ್ ||೧೨೫||


೩• ಚಂದ್ರಾಪೀಡನ ಜೈತ್ರಯಾತ್ರೆ


ಎನ್ನ ಮನೋರಥಕ್ಕೆ ಪರಿಪೂರ್ತಿಯನೆಯ್ದಿಸೆ ಶಸ್ತ್ರ ಶಾಸ್ತ್ರ ಸಂ
ಪನ್ನತೆಯಿಂ ವಿರಾಜಿಸಿ ನಿರೀಕ್ಷಿಸಲುತ್ಸುಕೆಯರ್ಕಳಾದಪರ್
ತನ್ನಯ ತಾಯ್ವಿರೆಂದು ಜನಕಂ ಬಳಿಯಟ್ಟಿದನಳ್ಕಱಿಂ ಪುರ
ಕ್ಕಿನ್ನಡೆತಂದು ದೇವಪಡೆ ಪೌರಜನಂಗಳ ಕಣ್ಗೆ ಪರ್ವಂ ||೧||


ಅದೆ ಪೊಱಗಿಂದ್ರಾಯುಧಮೆಂ
ಬುದೊಂದು ದಿವ್ಯಾಶ್ವಮಟ್ಟಿದಂ ನಿನಗೇಱ
ಲ್ಕದನನಿಲಗರುಡಜವಮೆನಿ
ಸಿದುದು ತ್ರಿಜಗಕ್ಕೆ ರತ್ನಮಂ ನಿಜಜನಕಂ ||೨||


ಜಲನಿಧಿಜಲದಿಂ ಪೊಱಮ
ಟ್ಟಿಳೆಗವತರಿಸಿದುದಯೋನಿಸಂಭವವೀ ಮಂ
ಗಳಹಯವೆಂದೋಲೈಸಿದ
ನಿಳಾಧಿನಾಥಂಗೆ ಪಾರಕಾಧೀಶಂ ||೩||


ಪಿರಿದೆಂದಾಯಿಂದ್ರನುಚ್ಚ್ಯಃಶ್ರವಮನೆ ನಡೆನೋಡುತ್ತಮಿರ್ಕೆಂದು ರತ್ನಾ
ರತ್ನಾಕರಮುಲ್ಲೋಲಂಗಳಿಂದಂ ಮಱೆಯಿಸಿ ಜನಪಂಗಿಂದ್ರಚಾಪಪ್ರಭಾಭಾ
ಸುರಮಂ ತ್ರೈಲೋಕ್ಯಸಾಮ್ರಾಜ್ಯದ ಫಳಮೆನಿಪೀ ವಾಜಿಯಂ ಕೊಟ್ಟನೆಂದಾ
ದರದಿಂದಂ ನೋಡಿದಂ ವಿಸ್ಮಯಮೊದವುವಿನಂ ಚಿತ್ತದೊಳ್ ರಾಜಪುತ್ರಂ ||೧೦||


ಕ್ಷಮೆಯಂ ಮಾಡಶ್ವ ನೀನಾರಱಿಯೆನದಱಿನಿಂತೀ ಮದಾರೋಹಣಾತಿ
ಕ್ರಮಕೆಂದಾಮಂತ್ರಣಂಗೆಯ್ವುದುಮದು ಬಗೆಗೊಂಡಂತಿರಾ ಕೇಕರಾಲೋ
ಕಮುಖಂ ನೋಡುತ್ತಮೇರಲ್ ಕರೆವ ತೆರದೆ ಹೇಷಾರವಂ ಪೊಣ್ಮೆ ಭೂಭಾ
ಗಮನತ್ಯುತ್ಸಾಹದಿಂ ದಕ್ಷಿಣಖುರದೆ ಬೆಱಂಟಿತ್ತು ದಿವ್ಯಶ್ವಮಾಗಳ್ ||೧೫||


ಘನಹೇಷಿತದಿಂ ದತ್ತಾ
ಭ್ಯನುಜ್ಞನಾದಂತೆ ಲಘುತೆಯಿಂದೇಱಿದನಾ
ಸನದೃಢತೆ ರೂಪುವಡೆದ
ತ್ತೆನಲಿದ್ರಾಯುಧಮನಂದು ಚಂದ್ರಾಪೀಡಂ ||೧೬||


ಮಂದಾನಿಲರಗಳೆ||


ಇನಿತಂ ಪಾಱೆನ್ನಂ ತ್ವರಿತಗತಿಕೆ
ಪಿಡಿ ಮೇಲುದನೀಗಳ್ ಲಲಿತಲತಿಕೆ


ಸೋರ್ಮುಡಿಯಂ ಸಾವಗಿಸಕ್ಕ ನಿನ್ನ
ಜೋಲ್ದುಡೆಯಂ ನೋಡೆಲೆ ಮರುಳೆ ಮುನ್ನ


ಆವೊಕ್ಕುಪುದೆಲೆ ಮದನಾಂಧೆ ಮುಂದೆ
ಮೌಕ್ತಿಕನಿಕರಂ ನಿಜಹಾರದಿಂದೆ


ಕಾಂಚೀದಾಮಮನೋಸರಿಸು ಮುಗ್ಧೆ
ಬಿಡದೆ ನೀನೆನಿಸೀಕ್ಷಿಸುವೆ ವಿದಗ್ಧೆ


ತೊಲಗುತ್ತಿದೆ ಘನಕುಚಯುಗಳದಿಂದೆ
ನೋಡಿದೆ ಸಿಚಯಂ ನಿನ್ನಯ ಮುಂದೆ


ಎರ್ದೆ ಪಡಪಡ ಪಾರ್ದಪುದೇಕೆ ಕೆಳದಿ
ತೋಳುಗಳಂ ಪಿಡಿ ಮೃದುಹಸ್ತತಳದಿ


ನೆಡಪಿದಪೆ ತನ್ವಿ ಪೂವಲಿಗಳಲರ
ಆಸವಮದದಿಂ ನಗಿಸಿದಪೆ ಪಲರ


ನವಯೌವನೆ ಮರುಳಾದೆಯೀತಂಗೆ
ಗುಱಿಮಾಡಿದಪೆ ನಿನ್ನ ಮನುಮತಂಗೆ


ಮನದೊಳ್ ಸಂಕಲ್ಪಿತ ಸುರತಸುಖಮ
ನನುಭವಿಸುವೆಯದಱಿಂ ನೋಡು ಮುಖಮ


ನುಸುರಿಕ್ಕುವುದುಮನೇಂ ಮಱೆತೆ ಕಾಂತೆ
ಬಂದಪನದೆ ಮುಂದೆ ಜಯಂತನಂತೆ


ಮುತ್ತಿನ ಬೆಳ್ಗೊಡೆಗಳ ಬಳಗದೊಳಗೆ
ಚಾಮರತತಿ ಕೆಲದೊಳೆ ಮಿಳಿರ್ದು ತೊಳಗೆ


ಸೊಗಯಿಸುತುಂ ಚಂದ್ರಪೀಡದೇವ
ನುದಿತಾರ್ಕಸಹಸ್ರಸಮಪ್ರಭಾವ


ನಾ ನೋಡಿದಪೆನಿತ್ತನೃಪಕುಮಾರ
ನಾ ಲಾವಣ್ಯರೂಪ ಜಿತಕುಮಾರ


ನಾ ವೈಶಂಪಾಯನೊಡನೆ ನೋಡ
ನಸುನಗೆ ದಶನಪ್ರಭೆಯಿಂದ ಕೂಡ


ಲಾ ದೆಸೆ ಧವಳಿಸಿದವೊಲಾಯ್ತು ರಯ್ಯ
ನಾ ವೀಳಯಕೆ ನೀಡಿದಪಂ ಕಯ್ಯ


ನೀ ಕಮಳಾಂಕಿತ ಕರತಳಮನಾವ
ಸುಂದರಿ ಪಿಡಿವಳೊ ಧನ್ಯೆಯವಳೀ ವ


ಸುಂದರೆಯೊಳೆನುತ್ತಂ ರಾಗದಿಂದೆ
ಮೆಯ್ಯಱಿಯದೆ ಪಲರುತ್ಕಂಠೆಯಿಂದೆ


ಸವಿಳಾಸ ಸೋನ್ಮಾದ ಸಾಭ್ಯಸೂಯ
ಸಸ್ಪೃಹ ಸೇರ್ಷ್ಯಾದಿ ರಸಾನುಮೇಯ

ರಮಣೀಯಾಳಾಪಕಳಾಪದಿಂದ
ಮೆಸೆದುದು ರಮಣೀತತಿ ಚೆಲ್ವಿನಿಂದ ||೨೯||

ಮುನಿಸಿಂ ತ್ವಜ್ಜನಕಂ ಕುಳೂತಪುರಮಂ ನಿರ್ಮೂಲಿಪಂದಾ ಕುಳೂಸ
ತನರೇಂದ್ರಂ ಭಯದಿಂ ಕಳತ್ರಸಹಿತಂ ಪೋಗಲ್ ಕುಳುತೇಶನಂ
ದನೆಯಂ ಮತ್ತಮನೇಕರಂ ಸೆಱೆಗೆ ತಂದಿಟ್ಟಲ್ಲಿ ತದ್ರಾಜನಂ
ದನೆಯಂ ಕನ್ನೆಯನಳ್ಕಱಿಂ ನಡಪಿದಳ್ ಮಾದೇವಿ ಕಾರುಣ್ಯದಿಂ ||೫೮||

ವಚನ: ಅಂತು ನಡಪುತ್ತಮಿರ್ದು

ಪಿರಿದುಂ ಮನ್ನಿಸಿ ನಡಪು
ತ್ತಿರೆ ಪರಮರಹಸ್ಯಭೂಮಿಯೆನಿಸಿದಳಿಂತೀ
ಪರಿಚಾರಿಕೆ ತನಗೆಂದಾ
ದರದಿಂ ನಿಜಜನನಿ ಬೆಸಸಿಯಟ್ಟಿದಳೀಗಳ್ ||೫೯||

ಧರೆಯೊಳ್ ನೆಗಳ್ದ ಕುಳೂತೇ
ಶ್ವರನ ಮಗಳ್ ಪತ್ರಲೇಖೆಯೆಂಬುದುಪೆಸರಿಂ
ಪರಿಜನ ಸಾಮಾನ್ಯದೆ ನೀಂ
ಪರೀಕ್ಷಿಸಲ್ವೇಡ ಸತಿಯನೀ ಗುಣವತಿಯಂ ||೬೦||

ವಚನ : ಎಂದು ಪೊಡವಡಿಸೆ ಪತ್ರಲೇಖೆಯ ವಿಚಿತ್ರರೂಪನಾ ಕ್ಷತ್ರಿಯಪುತ್ರಂ ವಿಸ್ಮಯಾ
ಕ್ಷಿಪ್ತಚಿತ್ತನಾಗಿ ನೋಡುತಿರ್ದು ದೇವಿಯರ್ ಬೆಸಸಿದಂತೆ ನೆಗಳ್ವೆನೆಂದು ಕಂಚುಕಿಯಂ ಕಳಿಪ
ಲಿತ್ತ ಪತ್ರಲೇಖೆಯಭಿನವ ಸಮುಪಜಾತ ಸೇವಾರಸದಿನೊಂದು ಪೊತ್ತಗಲದೋಲಗಿಸುತ್ತಿರಲಾ
ಕೆಯ ಶೀಲಾಚಾರವಿನಯಮಂ ಕಂಡು ತಾಂಬೂಲಕರಂಕವಾಹಿನಿಯಂ ಮಾಡಿ ನೃಪರೂಪಚಂದ್ರಂ
ನಿಜಜನನೀಜನಕರನೋಲಗಿಸುತ್ತರ್ದನನ್ನೆಗಮತ್ತ

 ಅಕ್ಕರ : ಧೀರನಪ್ಪನುಮಂ ಹಾಸ್ಯಂ ಮಾಳ್ಪಳ್ ಮರುಳನೆಂಬಿನಂ ಪಾವೆಂದು ದಾಂಟುವಳಭಿಜಾತನಂ
ವೀರನರಿಗುಮೆಂದೊಲ್ಲಳುದಾರನಪ್ಪನಂ ಗಳಪನೆಂದಿಪಳ್ ಪುರುಡಿಂ
ಭಾರತೀಶನಂ ಸೋಂಕಳ್ ದಾನಿಯಂ ಮುಟ್ಟಳಸ್ಪೃಶ್ಯನೆಂದು ವಿನೀತನಂ
ದೂರದಿಂ ನೋಡಿ ಪಾತಕನಿವನೆಂದು ತಿಳಿದು ಪೋಗಳಿಂದಿರೆ ನಂಬದಿರ್ ||೮೩||

ಪಿರಿಯಕ್ಕರ: ಎಸೆವ ಗುಣಮೆಂಬ ಕಳಹಂಸನಿಕರಕ್ಕಕಾಲದ ಪೆರ್ಮಳೆ ವಿಷಯೇಂದ್ರಿಯ
ಪ್ರಸರಮೆಂಬ ಮೃಗಪ್ರಕರಕ್ಕೆ ಗೋವಿಯದನಿ ಸಚ್ಚರಿತ್ರಗಳೆಂಬ
ಮಿಸುಪ ಚಿತ್ರಕ್ಕೆ ಕಂದಿಪ ಕರ್ವೊಗೆ ಧರ್ಮಮೆಂಬಿಂದುಮಂಡಲಕ್ಕೆ
ಮುಸುಕುವ ಕಾಳರಾಹುವಿನ ನಾಲಿಗೆಯೆನಿಪ ಸಿರಿಯಂ ಬಣ್ಣಿಪಂ ಗಾಂಪನಲ್ತತೇ||೮೫||

ಲಲಿತರಗಳೆ || ಗಂಧರ್ವನಗರಲೇಖೆಯ ತೆಱದೆ ಕಂಡಂತೆ
                 ಕಾಣಲ್ಕೆ ಬಾರಳಿರ್ದಾಯೆಡೆಯೊಳಿರ್ದಂತೆ
                 ವಿಪಯವಿಷವಲ್ಲಿಯಂ ಪೆರ್ಚಿಸುವ ಜಳಧಾರೆ
                 ಸಾಧುತ್ವಮಂ ಕೆಡಿಸಿ ನಡಸುವ ದುರಾಚಾರೆ
                 ಕಪಟನಾಟಕತತಿಗೆ ತಾನೆ ನೆಲೆಯೆನಿಸವಳ್
                 ಕೋಪಗ್ರಹಾವೇಶ ಜನ್ಮನಿಧಿಯೆನಿಸುವಳ್
                 ಶಾಸ್ತ್ರದೃಷ್ಟಿಗೆ ತಿಮಿರಪಟಲತತಿಯೆನಿಸುವಳ್
                 ದೋಷಮೆಂಬಾಶೀವಿಷಕ್ಕೆ ಪುತ್ತೆನಿಸುವಳ್
                 ಚಿತ್ರಗತೆಯಾಗಿಯುಂ ನೋಡೆ ಸಂಚರಿಸುವಳ್
                 ಕರುವಿಟ್ಟೊಡಂ ನಿಲಿಸಲರಿದೆನಿಸಿ ಚೆದುಱುವಳ್
                 ಕಂಡರಿಸಿದೊಡಮಲ್ಲಿ ನಿಲಲಾಱಳೆನಿಸುವಳ್
                 ಕೇಳ್ದೊಡಂ ತನ್ನನನುಭವಿಪುದರಿದೆನಿಸುವಳ್

                 ಒಲ್ದು ಜಾನಿಸಿದೊಡಂ ತಕ್ಷಣದೆ ವಂಚಿಪಳ್ ||೮೬||

ವಚನ :  ಇಂತು ಚಂಚಲೆಯಪ್ಪ ಸಿರಿ ತಮಗೆ ವಿಧಿವಶದಿನೆತ್ತಲಾನುವಪ್ಪುದುಂ

ಮೊದಲೊಳ್ ರಾಜ್ಯಾಭಿಷೇಕಪ್ರಬಲಜಲಮೆ ಕರ್ಚಿತ್ತು ದಾಕ್ಷಿಣ್ಯಮಂ  ಹೋ
ಮದ ಧೂಮಂ ಚಿತ್ತದೊಳ್ ತೊಟ್ಟನೆ ಮಲಿನತೆಯಂ ಪೊರ್ದಿಸಿತ್ತೊಪ್ಪಿರಲ್ ಕ
ಟ್ಟಿದ ಪಟ್ಟಂ ಬರ್ಪ ಮುಪ್ಪಂ ಮಱೆಯಿಸಿತಧಿಕಕ್ಷಾಂತಿಯಂ ವಿಪ್ರವರ್ಗಾ
ಸ್ಪದ ದರ್ಭಾನೀಕ ಸಮ್ಮಾರ್ಜನಿ ಕಳೆದುದೆನಲ್ ದುಷ್ಟರಪ್ಪರ್ ನೃಪಾಲರ್ ||೮೭||

ಮರದಿಂ ಮರಕ್ಕೆ ದಾಂಗುಡೆ
ವರಿವೆಳಲತೆಯಂತೆ ನೀತಿಮಾಂಧಾತನೊಳಾ
ವರಿಸರ್ದು ರಾಜವಿದ್ಯಾ
ಧರನಲ್ಲಿಗೆ ರಾಜ್ಯಲಕ್ಷ್ಮಿ ನಿಲುಕಿದಳಾಗಳ್ ||೧೦೮||

ದುರುಳರನೊಕ್ಕಲಿಕ್ಕಿ ಮಱೆವೊಕ್ಕರ ರಕ್ಷಿಸಿ ದೇಶದೇಶದೋ
ಳರಗುವರರ್ಗೊಡರ್ಚಿ ನೃಪಪಟ್ಟವನಾರ್ಜಿಸಿ ರತ್ನರಾಶಿಯಂ
ನಿರವಿಸಿ ನಾಡನೇರ್ಪ ನಿಜಮುದ್ರೆಯನೇಱಿಸಿ ಶಾಸನಂಗಳಂ
ಬರೆಸಿ ಬುಧರ್ಗೆ ಬಿತ್ತರಿಸಿದಂ ಜಸಮಂ ನೃಪಸುತಂ ಯುವರಾಜಚಂದ್ರಮಂ ||||೧೨೯||

ಜಲನಿಧಿಪರಿವೃತ ಧಾತ್ರೀ
ತಲಮಂ ಬಲವಂದು ಪಿರಿದುವಾಸತ್ತಬಲಂ
ನಿಲವೇಳ್ಕುಮೆಂದು ನೃಪಕುಲ
ಲಲಾಮನಂತಲ್ಲಿ ಪಲವು ದಿವಸಮನಿರ್ದಂ ||೧೩೧||

೪. ಮಹಾಶ್ವೇತೆಯ ಸಂದರ್ಶನ

ವಚನ|| ಅಂತಿರುತ್ತಮೊಂದು ದಿವಸಂ ಯುವರಾಜನಿಂದ್ರಾಯುಧಮನೇಱಿ ಬೇಂಟೆಯ
ವಿನೋದದಿಂ ತೊಳಲುತ್ತಮಿರೆಯಿರೆ

ಪಿರಿದಪ್ಪಾಶ್ಚರ್ಯಪರಂ
ಪರೆ ಸಮನಿಸಲದ್ರಿಶಿಖರದಿಂದಿಳಿದಾಡು
ತ್ತಿರೆಯಿರೆ ನಿಜೇಚ್ಛೆಯಿಂ ಕಿ
ನ್ನರಮಿಥುನಮನವನಿಪಾಲತನಯಂ ಕಂಡಂ ||೧||

ವಚನ : ಆಗಳ್ ಸಮುಪಜಾತಕುತೂಹಲಂ ವಿಸ್ಮಯಕ್ಷಿಪ್ತಚಿತ್ತನಾಗಿ

ಜಗದೊಳಗಪೂರ್ವಮೆಂಬೀ
ಬಗೆಯಿಂ ತಾಂ ಪಿಡಿವ ತವಕದಿಂ ಭೋಂಕನೆಬಂ
ದಗಣಿತ ಜವಮಂ ಕಿನ್ನರ
ಯುಗದ ಸಮೀಪಕ್ಕೆ ಬಿಟ್ಟನಿಂದ್ರಯುಧಮಂ ||೨||

ವಚನ : ಆಗಳ್ ತಮ್ಮೆಡೆಗಯ್ತರ್ಪುದಂ ಕಂಡದೃಷ್ಟಪೂರ್ವಮಪ್ಪುದಱಿಂ ಕಿನ್ನರ ದ್ವಯ
ಮತಿಭೀತಿಯಿಂ ಪರಿಯೆ

ಪಿಡಿದಪನೀಗಳಾ ಪಿಡಿಯಲೆಯ್ದಿದನಾ ಪಿಡಿದಪ್ಪನೀಗಳಾ
ಪಿಡಿದನೆ ಕಿನ್ನರದ್ವಯಮನೆಂಬಿನೆಗಂ ಬಳಿಸಂದು ತನ್ನ ಸಂ
ಗಡದವರುಂ ಪರಿಗ್ರಹಮುಮೆಯ್ತರಲಾಱದೆ ಪಿಂದೆ ನಿಲ್ವಿನಂ
 ಕಡುಪಿನೊಳಂದು ಬಿಟ್ಟನತಿಶೀಘ್ರದೆ ವಾಜಿಯನಾ ನೃಪೋತ್ತಮಂ ||೩||

ಮಡದಲಿ ನೂಂಕೆ ವಾಜಿ ಗರುಡಂಗಮದಿರ್ಮಡಿವಾಯುವಿಂಗೆ ಮೂ
ರ್ಮಡಿಯೆನಿಪೊಂದು ತನ್ನ ಜವದಿಂ ಪರಿಯಲ್ಕೆ ಮುಹೂರ್ತಮಾತ್ರದೊಳ್
ಗಡಪದಿನೈದುಯೋಜನಮನೊರ್ವನೆ ಸಂಧಿಸಿ ಪೋದನಂದು ಪೇ
ರಡವಿಯೊಳಾ ತುರಂಗವದನರ್ಕಳ ಬೆಂಬಳಿಯಂ ಮಹೀಭುಜಂ ||೪||

ಛಲದಿಂದರಸಂ ತಾಂ ಬೆ
ನ್ನೊಳೆ ಪರಿದೆಳ್ಬಬಟ್ಟಿ ಪಿಡಿಯಲನುಗೆಯ್ವುದಮ
ಸ್ಖಲಿತಂ ಮುಂದಣ ತಾರಾ
ಚಲಶಿಖರಮನೇಱಿದತ್ತು ಕಿನ್ನರಮಿಥುನಂ ||೫||

ಏಕೆ ನಿರರ್ಥಕಂ ಮಗುವಿನಂದದೆ ಕೋಟಲೆಗೊಂಡನಕ್ಕಟಿಂ
ತೇಕೆಯೊ ಕಿನ್ನದ್ವಯದ ಬೆಂಬಳಿಯಂ ತಗುಳುತ್ತೆ ಬಂದೆನಿಂ
ತೇಕೆಯೊ ಮೂರ್ಖನಂತೆ ಮತಿಗೆಟ್ಟೆನಿದಂ ಪಿಡಿದಲ್ಲಿ ಬರ್ಪುದೇಂ
ವ್ಯಾಕುಲನಾಗುತಂ ಪಿಡಿಯದಿರ್ದೊಡೆ ಪೇಳ್ ಕಿಡುವೊಂದು ವಸ್ತುವೇಂ ||೬||

ಏನಾನೊಂದನೆಮಾಡಿದೆಂ ಮಗುವಿನಂತೇನಾನುಮೊಂದಕ್ಕೆ ಪೇ
ಳೇನೋ ಕೌತುಕದಿಂದ ಬಂದೆನೆನಗೀ ದುರ್ಮೋಹದುದ್ಯೋಗಮಿಂ
ತೇನಾನೊಂದನೊಡರ್ಚಿತಿಂತಿದೆನುತಂ ತದ್ವೇಗದಿಂ ವಿಸ್ಮಯ
ಧ್ಯಾನಾಧೀನಮನಸ್ಕನೊಂದಿನಿಸುಬೇಗಂ ನಂದನುರ್ವೀಶ್ವರಂ ||೭||

ವಚನ : ಅಂತು ನಿಂದು  

ಪಿರಿದುಜವಮುಳ್ಳದಱಿನೀ
ಹರಿ ನಿಮಿಷಕೆ ಪಿರಿದುವರಿಗುಮನಿತಱೊಳೆನಿತಂ
ತರಮನೆಡೆವರಿಗುಮೋ ಚೆ
ಚ್ಚರದಿಂ ಬಳಿಸಂದು ಮಱುಗಿ ಬರ್ಪೆನ್ನಬಲಂ ||೮||

ತಱಗೆಲೆ ಬಳ್ಳಿಯೆಂಬಿವಱ ತಿಂತಿಣಿಯೊಳ್ ಯುರುಗಾತಿವೇಗದಿಂ
ದಱಿಯಲೆ ಬಂದುದಿಲ್ಲ ಪಥಮುಂ ಬರುತಂ ಮಗುಳ್ವಂದಮೆಂತೊ ಮೇ
ಣ್ಮಱೆದುವರಣ್ಯದೊಳ್ ಸುಳಿವನಿಲ್ಲ ನರಂ ಸರದೋಱುವನ್ನನೇ
ತೆಱದೊಳಮೆಂತು ಪೋಪೆನೊ ಸುವರ್ಣಪುರಕ್ಕೆನುತಂ ನರಾಧಿಪಂ ||೯||


ದಿನಲಕ್ಷ್ಮೀರಸನೈಕ ಮಧ್ಯಮಣಿಯಾದಂ ಭಾಸ್ಕರಂ ಶ್ರಾಂತಿಯುಂ
ಘನಮಾದತ್ತು ತುರಂಗಮಕ್ಕದಱಿನಾಂ ನೀರ್ದಾಣಮಂ ನೋಡಿ ಮೆ
ಲ್ಲನೆ ಸಾರ್ದಲ್ಲಿ ಬಳಲ್ಕೆಯಂ ಕಳೆದು ಪೋಪೆಂ ಬಳಿಕ್ಕೆಂದು ವಾ
ರಿನಿವಾಸಂಗಳನಲ್ಲಿ ನಾಲ್ದೆಸೆಗಳೊಳ್ ನೋಳ್ಕುಂ ಮಹೀವಲ್ಲಭ ||೧೨||

ವಚನ : ಅಂತು ನೋಡುತ್ತುಮಿರೆಯಿರೆ

ಕೊಳದಿಂದಂ ತೆಗೆದೊಟ್ಟಿಕೊಂಡ ಕುಮುದಾಂಭೋಜಾತ ಕಲ್ಲಾರ ಕು
ಟ್ಮಲಶಾಲೂಕ ಮೃಣಾಳಜಾಲನಿಡುತ್ತೀಡಾಡುತಂ ಪಾದಪಂ
ಗಳ ಪುಷ್ಪಸ್ತಬಕಂಗಳಂ ಮುಱಿವುತಂ ಪೋಗಲ್ ಮದೇಭಂಗಳಾ
ಗಳದೇಂ ತೀಡಿದುದೋ ಸುಗಂಧಬಹುಳಂ ಬಂದೊಂದು ಮಂದಾನಿಲಂ ||೧೩||

ವಚನ : ಅಂತು ನಿರೀಕ್ಷಿಸುತ್ತಂ ಪೋಗೆವೋಗೆ

ಕುಮುದರಜಂಗಳೊಳ್ ಪೊರೆದು ವಾಃಕಣಜಾಲಮನಾಂತು ಕೂಡೆ ವಿ
ಶ್ರಮಿಸಿ ತರಂಗಮಾಲಿಕೆಗಳೊಳ್ ಕಲಹಂಸನಿನಾದಬಂಭ್ರಮ
ದ್ಭ್ರಮರರವಂಗಳೊಳ್ ಬೆರಸಿ ಮಾರುತನೊಯ್ಯನೊಯ್ಯನೆ ಬಂದು ತೀಡಿದ
ತ್ತಮರ್ದೊಸೆದಪ್ಪಿಕೊಂಡು ಕರೆವಂತೆವೋಲಾ ಮನಜೇಂದ್ರಚಂದ್ರನಂ ||೧೫||

ಎಲೆ ತಾರಾಗಂ ಹರಂ ಕಣ್ಣಿಡೆ ಕರಗಿದುದಂತಲ್ತು ರುದ್ರಾಟ್ಟಹಾಸಂ
ಜಲಮಾದತ್ತಲ್ತು ಚಂದ್ರಾತಪಮಮೃತಸಾಕಾರಮಾಯ್ತಲ್ತು ಹೈಮಾ
ಚಲಮಂಭೋರೂಪದಿಂದಂ ಪರಿಣಮಸಿದುದಲ್ತು ನೈರ್ಮಲ್ಯಶೋಭಾ
ಕಲಿತಂ ತ್ರೈಲೋಕ್ಯಲಕ್ಷ್ಮೀಮಣಿಮುಕುರಮೆನಲ್ ಚೆಲ್ವದಾಯ್ತಬ್ಜಷಂಡಂ ||೧೬||

ವಸುಧೆಯ ಚಂದ್ರಕಾಂತಮಣಿಭೂಗೃಹಮೆನ್ನದೆ ಘೂರ್ಣಿತಾರ್ಣವ
ಪ್ರಸವ ಸಮಗ್ರನಿರ್ಗನಮಾರ್ಗಮಿದೆನ್ನದೆ ನೋಡೆ ಪರ್ವಿದಾ
ಗಸದವತಾರಮೆನ್ನದೆ ಜಗತ್ರಯಸಂಚಿತ ಪುಣ್ಯಸಂಚಯಂ
ರಸಮಯಮಾದುದೆನ್ನದೆ ಸರೋವರಮಂ ಪೆರತೇನನೆಂಬುದೋ ||೧೭||

ವಚನ: ಅದಲ್ಲದೆಯುಂ

ವಸುಧೆಯ ಚಂದ್ರಕಾಂತಮಣಿಭೂಗೃಹಮೆನ್ನದೆ ಘೂರ್ಣಿತಾರ್ಣವ
ಪ್ರಸವ ಸಮಗ್ರನಿರ್ಗಮನಮಾರ್ಗಮಿದೆನ್ನದೆ ನೋಡೆ ಪರ್ವಿದಾ
ಗಸದವತಾರಮೆನ್ನದೆ ಜಗತ್ರಯಸಂಚಿತ ಪುಣ್ಯಸಂಚಯಂ
ರಸಮಯಮಾದುದೆನ್ನದೆ ಸರೋವರಮಂ ಪೆಱತೇನನೆಂಬುದೋ ||೧೭||

ವಚನ : ಮತ್ತಮದು ತೆಕ್ಕನೆತೀವಿಯುಮತಿನಿರ್ಮಲತೆಯಿಂ ರಿಕ್ತಮಾದಂತಿರ್ಪುದಂ ತಿರ್ಪು
ದಂತುಮಲ್ಲದೆಯುಂ

ಎಸಗುವ ಮಂದಾನಿಲನಿಂ
ಕುಸುಮರಜಂಬೊರೆದು ಪೊಣ್ಮುವಳಿದೆರೆಗಳಿನೇ
ನೆಸೆದುದೊ ಸುರಚಾಪಂಗಳ್
ಪಸರಿಸಿದಂಬರಮೆನಲ್ ಸರೋವರಮಾಗಳ್ ||೧೮||

ಪ್ರತಿಬಿಂಬದ ನೆವದಿಂ ವನ
ತತಿ ಶೈಲಗ್ರಹನಿಕಾಯ ತಾರಾಂಕ ಜಗ
ತ್ರಿತಯಮನಬ್ಜೋದರನಾ
ಕೃತಿಯಂ ತನ್ನೊಳಗೆ ತಳೆದು ತಿಳಿಗೊಳನೆಸೆಗುಂ ||೧೯||

ದಿವಿಜರಗೇಂದ್ರದಿಂ ಕಡೆದ ಪಾಲ್ಗಡಲಂತಿರೆ ನೀಲಕಂಠಪೀ
ತ ವಿಷಮನಂಗಕೇತನದವೊಲ್ ಮಕರಾಂಕಿತಮುರ್ವರೇಶ್ವರಾಂ
ಘ್ರಿವೊಲನಿಮೇಷಕೂರ್ಮಲಲಿತಂ ಮಲಯಾದ್ರಿನಿಕುಂಜಲೇಶದಂ
ತೆವೊಲತಿಸೌರಭಾಕಲಿತ ಚಂದನಶೀತವನಂ ಸರೋವರಂ ||೨೩||

ಆವುವುಳಿದೆಡೆಗಳೆಂದು ಸ
ರೋವರಮಂ ನೋಡುತಿರ್ಪ ಬಗೆಯಿಂ ಕೈಲಾ
ಸಾವಾಸಮಂ ಬಿಡಂ ಗೌ
ರೀವಲ್ಲಭನೆಂದೊಡಾರಿದಂ ನೆಱೆಪೊಗಳರ್ ||೨೪||

ಅಳವಱಿಯದೆ ತುರಗಮುಖ
ರ್ಕಳ ಬಳಿವಳಿಯನೆ ತಗಳ್ದು ಬಂದುದುಮೀಗಳ್
ಫಳಮಾದತ್ತೊಂದಱೊಳೀ
ಕೊಳನಂ ಕಂಡುದಱೊಳೆನುತೆ ಮತ್ತಂ ಭೂಪಂ ೨೫||

ಮುರಿದ ಕೊರಲ್ ಬಳಲ್ದೆಳಪಲಾಟಿಪ ಮೆಯ್ ಕಟುವಾಯ ಲೋಳೆಯೊಳ್
ಪೊರೆದುಗುತರ್ಪ ಪಚ್ಚಪಸಿಯಗಱುಂಕೆ ಮರಲ್ದ ದಿಟ್ಟ ಕ
ತ್ತರಿಮೊನೆಗೊಂಡೆಳಲ್ವ ಕಿವಿ ಸೂಚಿದಪ್ಪುದು ಸೋಲ್ತ ಭಾವಮಂ
ತುರಗಮಿದೇನನಾಲಿಸುತಮಿರ್ದಪುದೆಂದು ನರೇಂದ್ರಚಂದ್ರಂ ||೩೦||

ಹರಹಾಸವಯವಂಗಳಂತಿರಲನಂತಾನಂತ ಭೋಗಂಗಳಂ
ತಿರೆ ಪೂರ್ಣೇಂದ್ರಕಲಾಳಿಯಂತಿರೆ ಸಿತಾಬ್ಜಾನೀಕಮೊಪ್ಪಲ್ ಶಿಖಾಂ
ತರದೊಳ್ ನಿರ್ಮಲ ದಿವ್ಯಮೌಕ್ತಿಕಶಿಲಾಲಿಂಗಂ ಚತುರ್ವಕ್ತ್ರಸುಂ
ದರಮಲ್ಲಿರ್ದುದು ರತ್ನಪೀಠಘಟಿತಂ ದೇದೀಪ್ಯಮಾನಪ್ರಭಂ ||೩೫||

ಅಮೃತಾಂಬೋರಾಶಿಪೂರಪ್ರತಿಮ ನಿಜತಪಸ್ಸಚಯಂ ಪರ್ವಿತೋ ಲೋ
ಕಮನೆಂಬಂತಿರ್ದ ದೇಹಾಂಶುಗಳ ಬಳಗದಿಂ ಕಾನನಾನೀಕಮಂ ದಂ
ಯಮಯ ಮಾಳ್ಪಂತೆ ತಾರಾಚಳಮನಸದಳಂ ನುಣ್ಣಿಪಂಯೊರ್ವಳತ್ಯು
ತ್ತಮ ದಿವ್ಯಾಕಾರೆ ಕುಳ್ಳಿರ್ದತನುಹರನನಾರಾಧಿಸುತ್ಯಿರ್ದಳಾಗಳ್ ||೩೬||

ವಚನ : ಅಂತುಮಲ್ಲದೆಯುಂ

ತಳತಳಿಸಿ ಪೊಳೆವ ಪಳುಕಿನ
ನಿಲಯದೊಳಮೃತಾಬ್ಧಿಜಲದೊಳಭ್ರಕಪಟಲಂ
ಗಳ ಮಱೆಯೊಳಿರ್ದಳೆನೆ ಮೆ
ಯ್ವೆಳಗಿಂ ನೆಱೆಯಱಿಯಲಾದುದಿಲ್ಲಂಗನೆಯಂ ||೩೭||

ಸೊಗಯಿಸವೆಂದು ಪೃಥಿವ್ಯಾ
ದಿಗಳೆನಿಸುವ ಪಂಚಭೂತಮೆಲ್ಲವನುಳಿದಾ
ವಗಮುಜ್ವಳಾಂಗಿಯಂ ಧವ
ಳಗುಣದೆ ನಿರ್ಮಿಸಿದನಾಗವೇಳ್ಕುಂ ಧಾತ್ರಂ ||೩೮||

ವಚನ : ಅಂತುಮಲ್ಲದೆಯುಂ

ಪತಿಯನೆ ಬೇಡಿ ರುದ್ರನ ಸಮೀಪದೊಳುಗರತಪಕ್ಕೆ ನಂದಳೋ
ರತಿ ಶಶಿಲೇಖೆಯಂ ನೆನೆದು ಬಂದಳೋ ಮೇಣಮೃತಾರ್ಣವಾಧಿದೇ
ವತೆ ಶತಿಕಂಠಕಂಠತಮಮಂ ಕಳೆವಾಗ್ರಹದಿಂದೆ ಬಂದಳೋ
ಕ್ಷಿತಿಗಮೃತಾಶುಯೆನಲೇನೆಸೆದಿರ್ದುದೊ ರೂಪು ಕಾಂತೆಯಾ ||೩೯||

ಹರಹಾಸದ್ಯುತಿ ಮೂರ್ತಿಗೊಂಡುದೊ ವಿರಿಂಚಿಖ್ಯಾತಿ ಲೋಕಂಗಳೊಳ್
ಪರಿದಾಯಾಸದೆ ನಿಂದುದೋ ಕಲಿಯುಗಂ ನಿರ್ಮೂಲಿಸಲ್ ಧರ್ಮಮಂ
ಪಿರಿದುಂ ಶೋಕದೊಳಾ ತ್ರಯೀವಧು ವನಂಬೊಕ್ಕಿರ್ದಳೋ ಪೇಳಿಮ
ಚ್ಚರಿಯೆಂಬಂತಿರೆ ದಿವ್ಯಸುಂದರಿ ಮನಕ್ಕಾನಂದಮಂ ಮಾಡಿದಳ್ ||೪೦||

ಕಡೆದರೊ ಶಂಖದಿಂ ತೆಗೆದರೋ ನವಮೌಕ್ತಿಕದಿಂ ಮೃಣಾಳದಿಂ
ಪಡೆದರೊ ದಂತದಿಂದೆಸೆಯೆ ಮಾಡಿದರೋ ರುಚಿರೋಜ್ವಲಾಂಗಮಂ
ಬಿಡದಮೃತಾಂಶುರಶ್ಮಿಗಳ ಕುಂಚಿಗೆಯಿಂದಮೆ ಕರ್ಚಿ ಪಾರದಂ
ದೊಡೆದರೊ ಪೇಳೆನಲ್ ಕರಮೆ ಕಣ್ಗೆಸೆದಿರ್ದುದು ರೂಪು ಕಾಂತೆಯ ||೪೪||

ವನರುಹನಾಭನಾಭಿಸಿತಪಂಕಜಬೀಜಮೊ ಪದ್ಮಗರ್ಭನಾ
ನನದೆ ಪೊದಳ್ದ ವೇದವಿಮಲಾಕ್ಷರಮಾಲೆಯೊ ಕೆಯ್ಯಸೋಂಕು ಪಾ
ವನತರಮೆಂದು ಸಪ್ತಮುನಿಮಂಡಲಮಿರ್ಪುದೊ ಬಂದು ಪೇಳೆನಲ್
ವನಿತೆಯ ಮೌಕ್ತಿಕಾಕ್ಷವಲಯಂ ಕೊರಲೊಳ್ ಕರಮೊಪ್ಪಿ ತೋಱುಗುಂ ||೫೧||

ಕಿನ್ನರಯುಗ್ಮಮೆತ್ತ ಮನಮೆತ್ತ ಸರೋರುಹಷಂಡಮೆತ್ತಗೀ
ತಂ ನಯದಿಂದ ಬಂದೆಸೆವುದೆತ್ತ ಭವಾಲಯಮೆತ್ತ ಭೋಂಕನೀ
ಕನನೆಯ ಕಾಣ್ಕೆಯೆತ್ತ ಮನುಜಂಗೆನಗೆಂದು ನರೇಂದ್ರನಂದನಂ
ತನ್ನೊಳೆ ತಾನು ವಿಸ್ಮಯದೆ ಭಾವಿಸುತಿರ್ದನದೊಂದು ಜಾವಮಂ ||೫೯||

ವಚನ : ಅಂತು ಭಾವಿಸುತ್ತಮಿರ್ದು

ಮನುಜನನೆನ್ನನೀಕ್ಷಿಸಿ ಭವಾದ್ರಿಯನೇಱದೆ ನಾಡೆ ನೋಡಿ ತೊ
ಟ್ಟನೆ ಕೊಳೆ ಮಾಯವಾಗದೆ ನಭಕ್ಕೊಗೆದಾಗಳೆ ಪೋಗದಿರ್ದೊಡೊ
ಯ್ಯನೆ ಬೆಸೆಗೊಳ್ವನಾರ್ಗೆ ಸತಿ ನೀಂ ಪೆಸರೇಂ ನಿನಗಿಂತು ತೋರ್ಪ ಜ
ವ್ವನದೊಳಗೀ ತಪಕ್ಕೆ ಗುಱಿಮಾಡಿಸಿದುಬ್ಬೆಗಮಮಾವುದೆಂಬುದಂ ||೬೦||

ವಚನ : ಅನಂತರಮಾ ತ್ರೈಲೋಕ್ಯರಕ್ಷಾಮಣಿಯಂ ಪುದಕಷಿಣೀಕರಣಪೂರ್ವಕಂ ನಮಸ್ಕರಿಸಿ

ಒಸೆದಾಶ್ವಾಸಿಸುವಂತೆ ಪುಣ್ಯತತಿಯಿಂದಂ ಮುಟ್ಟುವಂತಚ್ಛತೀ
ರ್ಥಸಮೂಹಾಂಬುಗಳಿಂದವಂಭಿಷವಂ ಮಾಳ್ಪಂತೆ ಪೂತತ್ವಮಂ
ಪಸರಿಪ್ಪಂತೆ ಬರಂಗಳಂ ಪದಪಿನಿಂದೀವಂತೆ ದೃಕ್ತೃಪ್ತಿ ರಾ
ಜಿಸೆ ದಿವ್ಯಾಂಗನೆ ನೋಡಿದಳ್ ತಗುಳ್ದು ಚಂದ್ರಾಪೀಡಭೂಪಾಲನಂ ||೬೨||

ಸ್ವಾಗತಮೇ ನಿನಗೆ ಮಹಾ
ಭಾಗನೆ ಮದ್ಭೂಮಿಗೆಂತು ಬಂದಯ್ ನೀನ
ಭ್ಯಾಗತನಾಗಲ್ವೇಳ್ಕೆಂ
ದಾಗಳ್ ನೃಪಸುತನನಳ್ಕರಿಂ ಸತಿ ನುಡಿದಳ್ ||೬೩||

ವಚನ : ಅಂತು ನುಡಿದನಿತರೊಳೆ ಕೃತಾರ್ಥನಾದೆನೆಂದು ಬಗೆಯುತ್ತಂ ದೇವಿಯರ್
ಬೆಸೆದಂತೆಗೆಯ್ವೆನೆಂದು ಆ ಕಾಂತೆಯ ಬೆಂಬಳಿವಿಡಿದು ನಡೆವ ಶಿಷ್ಯನಂತೆ ಪೋಗೆವೋಗೆ
ಕಿಱಿದಂತರದೊಳ್

ಕಾಲದ ಮರ್ವು ಪರ್ವಿದವೊಲಿರ್ದ ತಮಾಲವನಂಗಳಿಂದೆ ಭೃಂ
ಗಾಳಿಯ ಗಾವರಂ ಪುದಿದ ಪುಷ್ಪಲತಾಗೃಹದಿಂದೆ ಚಂದ್ರಿಕಾ
ಜಾಲದವೊಲ್ ಕೆಲಂಬಿಡಿದು ಭೋರ್ಗರೆಯಲ್ ಸುರಿತರ್ಪ ನಿರ್ಝರಾ
ಸ್ಫಾಲನ ಶೀಕರಪ್ರಸರದಿಂದೆಸೆದತ್ತು ಬೃಹದ್ಗುಹಾಂಗಣಂ ||೬೪||

ವಚನ : ಅಂತುಗುಹಾಂಗಣದ ಮುಂದೆ ನಿಂದು ನೋಳ್ಪಲ್ಲಿ

ಅದು ಸುರಭೂಜಲವಲ್ಕವಸನಮಂತದುದಂಡಮಲ್ಲಿ ನೇ
ಲಿದುದದು ಜೋಗವಟ್ಟಿಗೆ ಕಮಂಡಲಮಂತದು  ಭಸ್ಮಶಯ್ಯೆಯಂ
ತದು ಶಶಿಮಂಡಲಾಕೃತಿವೊಲಿರ್ದುದುಶಂಖದ ಪಾತ್ರೆಯೆಂದು ನೋ
ಡಿದನತಿವಿಸ್ಮಯಂಬೆರಸು ತದ್ಗುಹೆಯಂ ನೃಪರೂಪಚಂದ್ರಮಂ ||೬೫||

ಪಿರಿದೆನಿಸಿರ್ದ ನಿಮ್ಮಯ ಪ್ರಸಾದಮನಾಂ ಪಡೆದೊಂದು ಗರ್ವದಿಂ
ಪರಿಚಿತನಂತೆ ಬಿನ್ನವಿಸಲುಂ ಬಗೆದಂದಪೆನಂತುಟಲ್ತೆ ಬಿ
ತ್ತರಿಪೊಡಧೀರರಪ್ಪ ಮನುಜರ್ ಪ್ರಭುಗಳ್ ದಯೆಯಿಂದೆ ತಮ್ಮನಾ
ದರಿಸಿದೊಡಾಗಳೆ ಗಳಪಲ್ ಬಗೆದರ್ಪುದಿದಾವ ವಿಸ್ಮಯಂ ||೬೭||

ಮನುಜಂಗೆ ಕೌತುಕಾವಹ
ಮಿನಿತೊಂದಾಶ್ಚರ್ಯಮದಱಿನಿಂ ಬೆಸಗೊಳ್ಳ
ಲ್ಕನುಗೆಯ್ಯುತ್ತಿರ್ದಪುದೀ
ಮನಮನನುಗ್ರಹಿಸಿ ದೇವಿ ಪೇಳಲ್ವೇಳ್ಕುಂ ||೬೮||

ಸುರಮುನಿಸಿದ್ಧಖೇಚರರಾವಕುಳಂ ನಿಜಜನ್ಮದಿಂದಲಂ
ಕರಿಸಿತೊ ಪಂಚಭೂತಮಯಮಾಗಿಯುಮೀ ತನುಮಿಂದುಕಾಂತಿಯಂ
ತಿರೆ ಪೊಳೆಯುತ್ತಮಿರ್ದಪುದಿದೇಂ ಪೊಸಜವ್ವನದೇಳ್ಗೆಯೊಳ್ ತಪ
ಶ್ಚರಣಮಿದೇಂ ಪೊದಳ್ದಿಡಿದ ಕಾನನದೊಳ್ ಬಿಡದೊರ್ಬಳಿರ್ಪುದೇಂ ||||೬೯||

ವಚನ : ಎಂದು ಬೆಸಗೊಳ್ವುದುಂ ಕಿಱಿದುಬೇಗಂ ತನ್ನೊಳ್ ತಾನೆ ಭಾವಿಸಿ

ಪೊಳೆವಲರ್ಗಳಿಂ ಮಿಳಿರ್ವ ಬೆಳ್ಪು ರಸಾತ್ಮಕಮಾಗಿ ಗಂಡಮಂ
ಡಳತಳದಿಂದಮಂದಿಳಿಯುತಿರ್ದುವೆನಲ್ ನಯನಾಂಬುಲೋಚನಂ
ಗಳಿನಿರದುಣ್ಮೆ ಶಬ್ದಮಣಮಿಲ್ಲದೆ ತೊಟ್ಟನೆ ಕಣ್ಮುಗುಳ್ದಳ
ಗ್ಗಳಿಪಳವಿಂದೆ ಮಾನಿನಿ ಮನಕ್ಕತಿವಿಸ್ಮಯಮಾಗೆ ಭೂಪನಾ ||೭೦||

ವಚನ : ಅಂತಾ ಕಾಂತೆ ಶೋಕಾಕ್ರಾಂತೆಯಾಗಿ

ರಸೆಯಂ ತಾಂ ತಾಂಕಿ ಕಲ್ಪಾಂತದ ಬಱಸಿಡಿಲೆಯ್ತಂದು ಪೊಯ್ಯಲ್ ನೆಲಂ ಕಂ
ಕಂಪಿಸುವತ್ಯಂತಶೋಕಾಕುಲತೆಯಿನಳುತಿರ್ದಪ್ಪಳೋರಂದದಿಂ ಮ
ಳ್ಗಿಸಲಿನ್ನಾರ್ಪರೀ ಶೋಕಮನೆನುತೆ ಭಯಂಗೊಂಡಿದೆತ್ತೆತ್ತಲೀಗಳ್
ಬೆಸಗೊಂಡೆಂ ಕೆಮ್ಮನೆಂದುಮ್ಮಳಿಸಿ ಪಿರಿದುಮಂದಾ ಉನೃಪಂ ವ್ಯಗ್ರನಾದಂ ||೭೧||

ವಚನ : ಅಂತು ನೃಪತಿ ವ್ಯಗ್ರನಾಗಿ ಮುಖಪ್ರಕ್ಷಾಳನಾರ್ಥಂ ಪೇರಡವಿಯೊಳಂಜಲಿಯಿಂ
ಜಲಮಂ ತಂದು ದೇವಿಯರವಧಾರಿಸುವುದೆಂದು ಭೂಪನಿಳಿಂಪನುಪರೋಧಿಸುತ್ತಮೆಱೆಯೆ

ಅಳವಿಲ್ಲದಳುತ್ತಿರೆ ಕೆಂ
ಪೆಳಸಿದ ಬಾಷ್ಪಾಂಬುಪೂರ್ಣಲೋಚನಮಂ ತ
ಜ್ಜಳದಿಂದೆ ಕರ್ಚಿ  ವಲ್ಕಾಂ
ಚಲದಿಂ ನಿಜವದನಬಿಂಬಮಂಸತಿ ತೊಡೆದಳ್ ||೭೨||

ಅಂತಾ ಕಾಂತೆ ಶೋಕಾಕ್ರಾಂತೆಯಾಗಿರ್ಪುದುಂ ಕಂಡಿಂತಪ್ಷವರುಮಳುವಂದಮ
ದ್ಭುತಮೆಂದು ಮನದೊಳ್ ಭಾವಿಸುತ್ತಮಿರೆ

ಉರಗಮುಖೋಗ್ರದಂಷ್ಟ್ರ ಸಹಜಾತೆಯನೂರ್ಜಿತಕಾಲಪಾಶನಿ
ಷ್ಠುರತರರೂಪೆಯಂ ಸಹಜಶಾಕಿನಿಯಂವಿಷಕನ್ಯಕಾಸಹೋ
ದರಿಯನಪಾರ ಘೋರದುರಿತಾರ್ಣವಜಾತೆಯನಾತ್ಮವಲ್ಭಾಂ
ತರಿತೆಯನೆನ್ನನಣ್ಣ ಬೆಸಗೊಳ್ವುದೆ ಪೇಳ್ವೆನೆ ತತ್ಪ್ರಪಂಚಮಂ ||೭೩||

೫• ಮಹಾಶ್ವೇತೆಯ ವೃತ್ತಾಂತ

ತ್ರಿದಿವದೊಳಚ್ಚರಸಿಯರಿ
ರ್ಪುದು ವಿದಿತಂ ನಿಮಗಮಂತವರವಂಶಂಗಳ್
ಪದಿನಾಲ್ಕನೆ ಪೆಸರಿಂ ನೆಗ
ಳ್ದುದಯಿಸಿದುವು ಬೇಱೆಬೇಱೆ ನೃಪಕುಲತಿಲಕಾ ||೧||

ವಚನ : ಅದಲ್ದದೆಯುಂ ದಕ್ಷಪ್ರಜಾಪತಿಗೆ ಪುಟ್ಟಿದ ಮುನಿಯುಮರಿಷ್ಟೆಯುಮೆಂಬೀರ್ವರ್
ಕನ್ನೆಯರಿಂ ಗಂಧರ್ವಕುಲಮುದಯಿಸಿದುದಲ್ಲಿ ಚಿತ್ರಸೇನಾದಿಗಳಪ್ಪ ಪದಿನೈವರಿಂ ಪಿರಿಯನೆನಿಸಿ

ಚಿತ್ರರಥನೆಂಬನೊರ್ವಂ
ಪುತ್ರಂ ಗಂಧರ್ವರಾಜನಮರೇಂದ್ರಂಗಂ
ಮಿತ್ರನೆನೆ ಪೆಂಪುವಡೆದು ಜ
ಗತ್ರಯವಿಖ್ಯಾತಕೀರ್ತಿ ಮುನಿಗುದಯಿಸಿದಂ ||೩||

ವಚನ :ಮತ್ತಮಾ ಸೋಮಮಯೂಖಸಂಭವೆಯರಪ್ಪಚ್ಚರಸಿಯೊಳಗೆ

ಅಮೃತಕರ ಭಾಸುರೋದ್ಯ
ತ್ಕಮನೀಯಕಲಾಕಲಾಪಲಾವಣಣ್ಯಝರೀ
ಸಮುದಿತೆಯೆನಲ್ಕೆ ಪುಟ್ಟಿದ
ಳಮೃತಾಂಶುನಿಭಾಸಯೆ ಗೌರಿಯೆಪಂಬಳ್ ಪೆಸರಿಂ ||೬||

ಇಂಗಡಲಿಗಮರನದೀ
ಸಂಗಂ ಸಂಘಟಿತ ತೆಱದೆ ಗಂಧರ್ವಕುಲೋ
ತ್ತುಂಗನೆನಲ್ ನೆಗಳ್ದಾ ಹಂ
ಸಂಗಾದುದುಗೌರಿಯೊಳ್ ವಿವಾಹೋತ್ತಾಹಂ ||೭||

ನಿನಗೇಂ ಪೇಳ್ದಪೆನಾಂ ಮಹಾತ್ಮರೆನಿಸಿದ ತಂದೆಗಂ ತಾಯ್ಗಮೋ
ರ್ವನೆ ನಿರ್ಭಾಗ್ಯನಿವಾಸೆಯಂ ನಿಖಿಲಪಾಪಾಕರೆಯೆಂ ದುಃಖಭಾ
ಜನೆಯಂ ಪುಟ್ಟಿದೆನ್ನನೀಕ್ಷಿಸಲೊಡಂ ತಾತಂ ಮಹಾಶ್ವೇತೆಯೆಂ
ದನುರಾಗಂಬೆರಸಿಟ್ಟನೆನ್ನ ಪೆಸರಂ ಗಂಧರ್ವಚಕ್ರೇಶ್ವರಂ||೯||

ವಚನ : ಅಂತು ನಿಜಜನನೀಜನಕರ್ ಪಲಕಾಹಲಮನಪತ್ಯರಪ್ಪುದಱಿಂ ಪುತ್ರನಿಂದಗ್ಗಳ
ಮಪ್ಪ ಪರಮಪ್ರೀತಿಯಿಂ ನಡಪುತ್ತಮಿರೆ ಕೆಲವುದಿವಸದೊಳವಿದಿತ ಸ್ನೇಹಶೋಕಾಯಾಸಮಪ್ಪ
ಶೈಶವಂ ಪತ್ಯುವಿಡುವುದುಂ

ಎಸೆವ ವಸಂತಮಾಸದೆ ವಸಂತನುಮಾಂತ ಕುಜಾತಪಲ್ಲವ
ಪ್ರಸರದಿನಾ ವಸಂತಸಮಯಂ ಕುಸುಮಾವಳಿಯಿಂದೆ ಪಲ್ಲವಂ
ಮಿಸುಪಳಿಮಾಲೆಯಿಂ ಕುಸುಮಮಂಜರಿ ರಂಜಿಸುವಂತಿರಲ್ವಿಜೃಂ
ಭಿಸಿದುದು ಯವ್ವನೋದಯವಿಲಾಸಾನುಕ್ರಮದಿಂ ಮದಂಗದೊಳ್ ||೧೦||

ವಚನ : ತದನಂತರಂ

ಸ್ವರರಾಗಾಂಧತ್ವದಿಂದಂ ಪಗಲೊಳಮಸತೀಕೇಳಿ ಪೊಣ್ಮಲ್ ವಿಯೋಗಾ
ತುರ ಜೀವಾಹಾರದಿಂದಂ ರತಿಪತಿ ತಣಿಯಲ್ ಪುಷ್ಪಚಾಪಾಸ್ತ್ರ ಟಂಕಾ
ರರವೋದ್ಭಿನ್ನ ಪ್ರಪಾಂಥಪ್ರಕರಹೃದಯರಕ್ತಾಂಬುಗಳ್ ಕೂಡೆ ಮಾರ್ಗಾಂ
ತರದೊಳ್ ಸೂಸುತ್ತಿರರಲ್ ಬಂದುದು ಶಿಶಿರನೃಪೋದ್ಯತ್ಕೃತಾಂತಂ ವಸಂತಂ ||೧೧||

ಇದು ಮದಭೃಂಗಕೀರ್ಣಕುಸುಮೋತ್ಕರರಮ್ಯಲತಾವಿತಾನಮಿಂ
ತಿದು ಪಿಕತುಂಡಖಂಡಿತಗಳದ್ರಸಕೋಶ ರಸಾಲಸಾಲಮಿಂ
ತಿದು ಶಿಖನಾದ ಭೀತಫಣಿವರ್ಜಿತ ಚಂದನಭೂಜರಾಜಿಯೆಂ
ದೊದವಿದ ರಾಗದಿಂದವನಭೀಕ್ಷಿಸುತಾಂಚರಿಸುತ್ತಮಿರ್ಪಿನಂ ||೧೨||

ಇಳಿಕೈದುಳಿದಲರ್ಗಳ ಪರಿ
ಮಳಮಂ ಘ್ರಾಣೈಕತರ್ಪಣಂ ಮಿಳದಳಿಸಂ
ಕುಳಮೇನೆಸಗಿತ್ತೊ ವನಾ
ನಳನೀತಂ ಕುಸುಮಗಂಧಮೋರೊಂದೆಡೆಯಿಂ ||೧೩||

ವಚನ : ಅಂತು ಬಂದ ಮಾನುಷಕುಲೋಚಿತಮುಮನಾಘ್ರಾತಪೂರ್ವಮುಮೆನಿಪ
ಕುಸುಮಗಂಧಮನಾಘ್ರಾಣಿಸತಮಿದೆತ್ತಣದೆಂದು ಕೌತುಕಂಮಿಗಲದರ ಬಳಿವಿಡಿದು  

ಅರಸಂಚೆಗಳೊಡವರೆ ನೇ
ವುರದಿಂಚರಕೊಲ್ದು ಪೋಗಲಾಂ ಕಿಱಿದೆಡೆಯಂ
ಸರಸಿಗೆ ಮೀಯಲ್ಕೆಂದೈ
ತರುತಿರ್ದು ಮುಂದೆ ಮುನಿಕುಮಾರಕನೊರ್ವಂ ||೧೪||

ಇಂಬಾಗಿರೆ ಬಾಂದೊಱೆಯೊಳ
ಲುಂಬಿದ ಮನದಾರವಲ್ಕಲವಿರಚಿತ ನವದಿ
ವ್ಯಾಂಬರವಾ ಮುನಿವರನೊಳ್
ಬಿಂಬಿಸಿತು ಜರಚ್ಚಕೋರಲೋಚನರುಚಿರಂ||೨೭||

ವಚನ : ಅಂತುಮಲ್ಲದೆಯುಂ ಬ್ರಹ್ಮಚರ್ಯಕ್ಕಲಂಕಾರಮುಂ ಧರ್ಮಕ್ಕೆ ನವಯವ್ವನಮುಂ
ಸರಸ್ವತಿಗೆ ಲೀಲಾವಿಲಾಸಮಂ ವಿದ್ಯಾಪ್ರತತಿಗೆ ಸ್ವಯಂವರಪತಿಯುಂ ಸಮಸ್ತಶ್ರುತಿಗಳಿಗೆ
ಸಂತನಿಕೇತನಮುಮೆನಿಸಿದನಲ್ಲದೆಯುಂ

ತನಗನುರೂಪಮೆಂಬಿನೆಗಮೊರ್ವ ಕುಮಾರತಪಸ್ವಿ ದೇವತಾ
ರ್ಚನೆಗೆ ವನಕ್ಕೆ ಬಂದು ಪೊಸವೂಗಳನರ್ತಿಯೊಳಾಯ್ದು ಕೊಯ್ದು ಬೆ
ನ್ನನೆ ಬರಲೀ ವನಾಂತರ ಸರೋವರದಲ್ಲಿಗೆ ಮೇಯಲೆಂದು ಮೆ
ಲ್ಲನೆ ಬರುತಿರುದ ತನ್ಮುನಿಕುಮಾರನನಾಂಬೆಡೆ ನೋಡಿದೆಂ ನೃಪಾ ||೨೮||

ವಚನ : ಅಂತು ನೋಳ್ಪನ್ನೆಗಂ

ಸ್ಮರಕಾಂತಾರತಘರ್ಮಬಿಂದುಚಯಮೋ ಮೀನಾಂಕಮತ್ತೇಭಚಾ
ಮರಮೋ ನಂದನಲಕ್ಷ್ಮಿಯೊಳ್ನಗೆಯೊ ತಾಂ ಮಂದಾನಿಲಂ ತೆಂಕಣಿಂ
ಬರೆ ಚೈತ್ರಂ ಕುಡುವರ್ಘ್ಯಲಾಜತತಿಯೋ ಪೇಳೆಂಬಿನಂ ಪುಷ್ಪಮಂ
ಜರಿಯಂ ತನ್ಮುನಿಕರ್ಣಪೂರಕಮನತ್ಯಾಶ್ಚರ್ಯದಿಂ ನೋಡಿದೆಂ ||೨೯||

ವಚನ : ಅಂತು ಭಾವಿಸುತ್ತುಂ ಆ ಮುನಿಕುಮಾರವದನೇಂದುಬಿಂಬಮಂ ನೋಡಿ

ಸಿರಿ ನಲವಿಂದಮಿರ್ಪ ನೆಲೆ ಕಣ್ಗಳ ಪರ್ವಮೆನಿಪ್ಪ ಪಂಕಜೋ
ತ್ಕರಮುಮನಿಂದುಮಂಡಲಮುಂ ಮೊದಲೊಳ್ ಸಮೆದಬ್ಜಂ ಮನೋ
ಹರಮೆನೆ ಮಾಡಿದೀ ಮೊಗದ ಪೋಲ್ವೆಗೆ ಮುನ್ನೆಗಳಲ್ ತಗುಳ್ಚಿ ಬಿ
ತ್ತರಿಸಿದನಲ್ಲದಿಂತು ಸಮವಸ್ತುಗಳಂ ಪಡೆವಂತು ಗಾಂಪನೇ ||೩೧||

ವಚನ : ಮತ್ತಂ

ಕೇಳಿ ಸುಷುಮ್ನೆಯೆಂಬ ಕರದಿಂ ಗಡ ಚಂದ್ರಕಲಾಪಕಲಾಪಮಂ
ಕಾಲದೊಳಂಶುಮಾಲಿ ತೆಗೆದೀಂಟುವನೆಂಬುದಸತ್ಯಮಾ ಪ್ರಭಾ
ಜಾಲಕಮೆಲ್ಲೀ ತನುವಿನೊಳ್ ಪುಗುತಿರ್ಪುದು ತಪ್ಪದಲ್ಲದಿಂ
ತೀ ಲಲಿತಾಂಗಮೀತಪದೊಳಿಂತಿರೆ ಕಾಂತಿಯನಪ್ಪುಕೆಯ್ಗುಮೇ ||೩೨||

ವಚನ : ಎಂದು ರೂಪೈಕಪಕ್ಷಪಾತಮಂ ಭಾವಿಸುತ್ತಮಿರ್ಪುದುಂ

ನವಯವ್ವನದೊಳ್ ಗುಣದೋ
ಷವಿಚಾರಮನಿಂತು ಮಾಡಲೀಯದ ಭಾವೋ
ದ್ಭವನಿಂ ಪರವಶೆಯಾದೆಂ
ನವಕುಸುಮಾಸವದೆ ಸೊಕ್ಕಿದಳಿನಿಯ ತೆಱದಿಂ ||೩೩||

ವಚನ : ಅಂತಾಶ್ಚರ್ಯಮಂ ತಳೆದು ನನ್ನ ನಾನೆ ಸಂತೈಸಿ

ಎನ್ನೆವರಂ ಸಚೇತನೆಯೆನೆನ್ನೆವರಂ ಲಘುವಾಗದಿರ್ಪೆನೋ
ಅನ್ನೆಗಮೀಗಳೀಯೆಡೆಯಿನಾಂ ತೊಲಗಿರಪುದು ಕಜ್ಜಮಲ್ಲದಂ
ದೆನ್ನಯ ಮನ್ಮಥೋಚಿತವಿಕಾರಮನೀಕ್ಷಿಸಿ ಸೋಲ್ತಕ್ಕಟಾ
 ಎನ್ನದೆ ಶಾಪಮಂ ಕುಡುವನಂತುಟೆ ಕೋಪಿಗಳಲ್ತೆ ತಾಪಸರ್ ||೩೯||

ವಚನ : ಎಂದು ಪೋಗಲುದ್ಯೋಗಂಗೆಯ್ದು ನಿಖಿಳಜನಪೂಜಾರ್ಹರನವಜ್ಞೆಗೆಯ್ಯಲಾಗದೆಂದು

ತೊಳಗುವ ಚೆನ್ನಪೂಗಳಲಕಾವಳಿಯೊಳ್ ಮಿಱುಗಲ್ ಕಪೋಲಮಂ
ಡಳತಳದೊಳ್ ತೆಱಂಬೊಳೆಯೆ ಕೋಮಲಪಲ್ಲವಕರ್ಣಪೂರ ಮಂ
ಜುಳಮಣಿಕುಂಡಲಂ ಪೆಗಲೊಳಾಡೆ ಮರಳ್ದೆವೆಯಿಕ್ಕದಾಂ ಮನಂ
ಗೊಳಿಪ ಮುನೀಂದ್ರನಾನನಮನೀಕ್ಷಿಸುತಂ ಪೊಡೆವಟ್ಟೆನಳ್ಕಱಿಂ ||೪೦||

ವಚನ : ತದನಂತರಂ

ಮದನಂ ದುರ್ಜಯನಿಂದ್ರಿಯಂಗಳನಿವಾರ್ಯಂಗಳ್ ವಸಂತಂ ಮದ
ಪ್ರದನಾಸ್ಥಾನವತೀವರಮ್ಯಮೆನಗಂ ದುಃಖಂಬರಲ್ವೇಳ್ಕುಮ
ಪ್ಪುದಱಿಂ ಭಾವಿಸಿ ಮದ್ವಿಕಾರಮನೆ ನೋಡುತ್ತಿರ್ಪುದುಂ ಗಾಳಿಗೋ
ಡ್ಡಿದ ದೀಪಾಂಕುರದಂತೆ ತನ್ಮನಿಯುಮಂ ಕಾಮಂ ಚಲಂ ಮಾಡಿದಂ ||೪೧||

ವಚನ : ಅಂತು ಮಾಡೆ
ಮನಮೆನ್ನಂ ಮುಂಬರಲ್ಮುಂದುವರಿವುದನೆ ತೋರ್ಪಂತೆ ನೀಳ್ದತ್ತು ಸುಯ್ ಭೋಂ
ಕೆನಲಂತೆಯ್ತರರ್ಪ ಕಾಮಂಗೊಲವಿನೊಳಿದಿರೇಳ್ವಂತೆ ರೋಮೋದ್ಗಮಂ ತೊ
ಟ್ಟನೆ ಮೆಯ್ದೋಱಿತ್ತು ವೀರವ್ರತವಳಿದಪ್ಪುದಿನ್ನೆಂದು ನಟ್ಟಂಜಿದಂತಾ
ತನ ಕೆಯ್ಯೊಳ್ ರಂಜಿಪಾಕ್ಷಾವಳಿ ನಡುಗಿದುದತ್ಯಂತಮಾಶ್ಚರ್ಯಮಾಗಲ್ ||೪೨||

ಮನದೊಂದಳ್ಕಱೊಳೆನ್ನನೊಲ್ದಡರೆ ನೋಡುತ್ತಿರ್ಪುದುಂ ಕಣ್ಣ ಬೆ
ಳ್ವಿನಗುರ್ವಸ್ಥಳಮಂ ಸಿತಾಬ್ಜಮಯಮೆಂಬಂತಾಗೆಯುಂ ಮಾಡಿ ಭೋಂ
ಕೆನಲಚ್ಛೋದಸರೋಂಬುವಂ ಕುಮುದಷಂಡಂ ಬಿಟ್ಟು ತಳ್ತತ್ತು ಮೇ
ಲೆ ನಭೋಭಾಗಮನೆಂಬಿನಂ ಪಸರಿತ್ತಾಗಳ್ ದಿಶಾಚಕ್ರಮಂ ||೪೪||

ವಚನ : ಅಂತೆಯ್ದೆ ಮತ್ತಮೆನ್ನೊಳ್ ಸಂಭೋಗಲೀಲಾನರ್ತನಕ್ಕೋಜನಪ್ಪ ಮನೋಜಂ
ವಿಲಾಸೋಪದೇಶಕ್ಕೋಜನಾಗವೇಳ್ಕುಮಲ್ಲದಂದು ರತರಸಾಸಾವಾದನಂಗಳನಱಿಯದನ ದಿಟ್ಟಿಗಮ
ರ್ದನುಗುಳ್ವಂತೆ ಗೆಯ್ವಂದಮುಂ ಒಸರ್ದು ಪರಿದಪ್ಪುದೆನಿಪ ರತಿರಸಮುಮಾನಂದಬಾಷ್ಪಪ್ರಸ
ರಮಂ ರಸಭಾರದಿಂ ನಡುಗುವಂತೆ ಸಂಚಳಿಸುವಂದಮುಂ ಇನಿಸಪ್ಪೊಡೆ ಪೊಡರ್ಪನಪ್ಪುಕೆಯ್ಯ
ದಿಳಿಯೆ ಪೂದಳೆದುದೆನಿಪ ಪುರ್ಬಿನ ಕುಡಿವೆರಸು ತೂಕಡನೊಳಕೊಂಡ ಜಾಡ್ಯಮಂ ಸೊಕ್ಕು
ಮುಕ್ಕಳಿಸಿದಂತಿರ್ದಿರವುಂ ಬಳಲ್ವಂತೆ ಜೋಲ್ದಂದಮುಂ ಮುನ್ನಮಭ್ಯಾಸಮಿಲ್ಲದುದರ್ಕ್ಕೆಂತು
ದೊರಕೊಳ್ಗುಮೆಂದು ಭಾವಿಸಿ ನೋಡುತ್ತಾತನೊಳವಸರಂಬಡೆದು ಮೆಲ್ಲನೆಯ್ದುವಂದು

ಪೆಸರೇನಾರ್ಗೀತನೀ ಜವ್ವನಿಗ ತವಸಿ ತೊಟ್ಟಿರ್ಪ ಕರ್ಣಾವತಂಸಂ
 ಪೊಸತೀ ಲೋಕಕ್ಕಿದಾವಂಘ್ರಿಪದ ಪೊಳೆವ ಪೂಗೊಂಚಲಿಂದಾದುದೋ ನೀಂ
ಬೆಸಸಲ್ವೇಳ್ಕಿಂತಿದಂ ಕೌತುಕಮನೆನಗೆನುತ್ತಂ ನಮಸ್ಕಾರಪೂರ್ವಂ
ಬೆಸಗೊಂಡೆಂ ತನ್ಮುನೀಂದ್ರಾನುಚರಮುನಿಯನಾನಂದತಿಪ್ರೀತಿಯಿಂದಂ ||೪೫||

ವಚನ : ಅಂತು ಬೆಸಗೊಳೆ

ಬೆಸಗೊಳ್ವುದಱಿಂದಿದನು
ದ್ದೆಸಮಾವುದು ತರುಣಿ ನಿನಗೆ ಕೌತುಕಮೆನೆ ಕೇ
ಳುಸಿರ್ದಪೆನೆಂದಾ ಮುನಿಪಂ
ನಸುನಗುತಂ ಪೇಳಲುದ್ಯತನಾದಂ ||೪೬||

ವಚನ : ಅದೆಂತೆನೆ ಸಕಲ ಮುನಿವೃಂದವಂದಿತಚರಣನುಮಖಿಲಮುನಿಜನಾನಂದನನುಂ
ವಿದಿತ ನಿರವದ್ಯಾಕಲಾಪನುಮಪ್ರತಿಮರೂಪನುಮಪ್ಪೊರ್ಬ ಶೇತಕೇತುವೆಂಬ ಮಹಾ
ಮುನಿಯಮರಲೋಕದೊಳಿರ್ಪನಾತನೊಂದುದಿವಸಂ ಪುಂಡರೀಕಮೆಂಬ ಸರೋವರಮಂ
ಮೀಯಲೆಂದು ಬಂದಿರೆ

ಅರವಿಂದಾಕರಸಾಂದ್ರ ಪದ್ಮವನಮಧ್ಯೋದ್ದೇಶಳ್ ಲಕ್ಷಕಮಿ ಭಾ
ಸುರವಿಸ್ತೀರ್ಣಸಿಯಾಬ್ಜದಲ್ಲಿ ಪದಪಿಂ ಪ್ರತ್ಕ್ಷಮಿರ್ಪಳ್ ನಿರಂ
ತರಮಾ ಕೋಮಳೆ ಪದ್ಮಸದ್ಮತಟದೊಳ್ ನಿಂದಿರ್ದ ಸರ್ವಾಂಗಸುಂ
ದರನಂ ದಿವ್ಯಮುನೀಂದ್ರನಂ ಪಿರಿದುಮೊಂದಾಸಕ್ತಿಯಿಂ ನೋಡಿದಳ್ ||೪೭||

ವಚನ : ಅಂತು ನೋಡೆ



ನೋಡಲೊಡಂರತಾಂತಸುಖಮಾಗೆ ನಿಜಾಸನ ಪುಂಡರೀಕದೊಳ್
ನೋಡೆ ಕೃತಾರ್ಥೆಯಾದಳದಱತ್ತಣಿನಾಗಳೆ ಗಾಡಿ ನಾಡೆ ಕ
ಣ್ಗೂಡಿರಲೊರ್ವನುದ್ಭವಿಸೆ ಕಂಡು ನಿಜಾತ್ಮಜನೀತನೆಂದವಳ್
ನೀಡಿದಳಾ ಕುಮಾರಕನನಾ ಮುನಿಪಂಗೆ ಮನೋನುರಾಗದಿಂ ||೪೮||

ವಚನ : ಆಗಳಾತಂ ಯೋಗದೃಷ್ಟಿಯಿಂ ನೋಡಿ ತತ್ಕುಮಾರನಂ ಕೈಕೊಂಡು ಬಾಲ
ಜನ್ಮೋಚಿತಕ್ರಿಯೆಗಳಂ ಮಾಡಿ ಜನ್ಮಾನುರೂಪಮಾಗೆ ಪುಂಡರೀಕನೆಂದು ಪೆಸರನಿಟ್ಟು ಶೈಶವಮಂ
ಪತ್ತುವಿಡಲೊಡಮಖಿಳವಿದ್ಯಾಕಲಾಪದೊಳ್ ಪರಿಣತನಂ ಮಾಡಿ ಯತಿತ್ವಮಂ ಕೈಕೊಳಿಸೆ
ತದನುಷ್ಟಾನಪರಾಯಣನಾದ ಮಹಾನುಭಾವನೀತಂಗೀ ವ್ರತವಿರುದ್ಧಮಪ್ಪ ಕುಸುಮ ಮಂಜರಿಯೆಂತು
ಬಂದುದೆಂಬೆಯಪ್ಪೊಡೆ

ಇಂದು ಚತುರ್ದಶಿಯಪ್ಪುದ
ಱಿಂದಂ ಕೈಲಾಸವಾಸಿಯಂ ಕಾಣಲ್ಕಾ
ನಂದದೆ ದಿವದಿಂದಿರ್ಬರು
ಮೊಂದಾಗಿ ಬರುತ್ತಮಿರ್ಪುದಂ ತತ್ ಕಷಣದೊಳ್ ||೪೯||

ಕುಸುಮವಿಭೂಷಣಾನ್ವಿತೆನವಪ್ರಸವಾಸವಪಾನಮತ್ತೆ ರಂ
ಜಿಸುವ ವಸಂತಲಕ್ಷ್ಮಿಯ ಕರಾಗ್ರದೊಳಿಕ್ಕಿ ನಖಾಂಶುಜಾಲಮಂ
ಪಸರಿಸುತಿರ್ಪ ತನ್ನ ಕರಮಂ ವನದೇವತೆ ಪಾರಿಜಾತದೊಂ
ದೆಸೆವಲರ್ಗೊಂಚಲಂಪಿಡಿದು ನಂದನದೊಳ್ ಬರುತೊರ್ವಳೊಪ್ಪಿದಳ್ ||೫೦||

ಅಂತು ಬಂದು ಪೊಡಮಟ್ಟು ಭುವನತ್ರಯಾಭಿರಾಮಮಪ್ಪ ನಿನ್ನ ಸೌಕುಮಾರ್ಯಕ್ಕೆ
ತಕ್ಕಲಂಕಾರಮೀ ದಿವ್ಯಕುಸುಮಮಂಜರಿಯನವತಂಸಂ ಮಾಡಿ ಪಾರಿಜಾತಜನ್ಮಮಂ ಸಫಲಂ
ಮಾಳ್ಪುದೆಂದು ಬಿನ್ನವಿಸೆ ನಿಜರೂಪಸ್ತುತಿಗೆ ಲಜ್ಜಿಸಿ ಕೇಳದಂತೆ ಪೋಗೆ ಮತ್ತಂ ಬೆನ್ನನೆಪತ್ತಿ
ಬರುತಿರ್ಪುದುಮಾಂ ಕಂಡು ತಾರುಣ್ಯದಿಂದೀ ಕಾಂತೆಗೆ ಸಂತೋಷಮಂ ಮಾಡಿಮೆನಲಿದೇಕೆ ಬೇಡ
ವೇಡೆಯೆನೆಯುಂ ಕಿವಿಯೊಳ್ ತೊಡರ್ಚಿ ಪೋದಳೀ ಕುಸುಮಮಂಜರಿಯನೆಂದು ಸಹಚರಮುನಿ
ಪೇಳೆ ಪುಂಡರೀಕಂ ದರಹಸಿತಾಧರಕಪೋಲತಲನಾಗಿ

ಎಳಸುತ್ತಿರ್ದಪೆ ಪುಷ್ಪಮಂಜರಿಗೆ ಕೊಳ್ಳೀಸುತ್ತಿದೇಕೆಂದು ಸಂ
ಚಳಿಸುತ್ತಂ ನಿಜಕರ್ಣದಿಂ ತೆಗೆದು ಸೋಲ್ತೆಂ ಕೂಡು ನೀನೆನ್ನೊಳೆಂ
ದಳಿಮಾಲಾರವದಿಂದೆ ಪೇಳ್ವತೆರದಿಂ ಮತ್ಕರ್ಣದೊಳ್ ತಾರಕೋ
ಜ್ವಳಮಂ ರಂಜಿಪ ಪುಷ್ಪಮಂಜರಿಯನತ್ಯೌತ್ಸುಕ್ಯದಿಂದಿಕ್ಕಿದಂ ||೫೧||

ಇಂ ಪೇಳ್ವುದೇನನೆನ್ನ ಕ
ದಂಪಿನ ನಸುಸೋಂಕಿನೊಂದು ಸುಖದಿಂದಾದಂ
ಕಂಪಿಸುತಿರೆ ಕರತಳದಿಂ
ದಂ ಪೋದತ್ತಕ್ಷಮಾಲೆ ನಾಣ್ಬೆರಸಾಗಳ್ ||೫೨||

ವಚನ : ಅಂತು ಪೋದೊಡಮಱಿಯದಿರೆ

ತೊಳಗುವ ಹಾರಮನಾಗಳ್
ತಳೆವಂತಿರೆ ನೆಲಕೆ ಬೀಳ್ಪಿನಂ ಪಿಡಿದಕ್ಷಾ
ವಳಿಯಂ ಕೊರಲೊಳ್ ತಳೆದಾಂ
ತಳೆದೆಂ ಮುನಿಪತಿಯ ಯೋಳ ತಳ್ಕಿನ ಸುಖಮಂ ||೫೩||

ಎಂತು ಗಡ ನಿನ್ನ ಕೆಯ್ಯಿಂ
ದಂ ತೊಟ್ಟನೆ ಬಿಳ್ದ ಜಪದಮಣಿಯುಮನೆಲೆ ಮುಂ
ದಂತೊಯ್ಯಲಱಿಯೆನೆನಲಿ
ನ್ನಿಂತಿರೆ  ನಿನ್ನಂತೆ ವಿಗತಚಿತ್ತರುಮೊಳರೇ ||೬೦||

ವಚನ : ಅದಱಿನಿನ್ನಾದೊಡಂ ನಿನ್ನ ಮನಮಂ ನೀಂ ನಿಲಿಸಿಕೊಳ್ಳೆಂದು ನುಡಿಯೆ
ಲಜ್ಜಿತನಾದಂತೆಗೆಯ್ದು

ಬೆಸೆದು ಕಪಿಂಜಲ ನೀಂ ಭಾ
ವಿಸದಿರ್ ಬೇಱೊಂದು ತೆಱನನವಳೆನ್ನಂ ವಂ
ಚಿಸಿದಪರಾಧಮನಾಂ ಸೈ
ರಿಸುವೆನೆ ನೋಡೆನುತಮೆಳ್ದು ಪುಸಿಮುಳಿಸಿಂದಂ ||೬೧||

ಪಿರಿದುಂ ಪ್ರಯತ್ನದಿಂದಮೆ
ವಿರಚಿಸೆ ಕಣ್ಗೆಸೆವ ಭೀಷಣಭ್ರುಕುಟಿ ಪೊದ
ಳ್ದಿರೆ ಚುಂಬನಭಿಲಾಷ
ಸ್ಫುರಿತಾಧರನಾ ಕುಮಾರತಾಪಸನೆನ್ನಂ ||೬೨||

ಕುಡು ಚಪಳೆ ಜಪದಮಣಿಯಂ
ಕುಡದಿನ್ನೊಂದಡಿಯನಪ್ಷೊಡಂ ಪೋಗದಿರೆಂ
ದೊಡನೆ ಕೇಳ್ದು ಜಪದಮಣಿಗೆ
ತ್ತೊ ಡನೆಯೆ ಹಾರಮನೆ ತೆಗೆದೆನ್ನಯ ಕೊರಲಿಂ ||೬೩||

ವಚನ : ಅಂತು ಮಕರಧ್ವಜಲಾಸ್ಯಾರಂಭಲೀಲಾಪುಷ್ಪಾಂಜಲಿ ಯೆನಿಸಿದೇಕಾವಳಿಯಂ
ತೆಗೆದುಕುಡುವಿನಮಾತನುಂ ಮನ್ಮುಖಾಸಕ್ತದೃಷ್ಟಿಯಿಂ ಮೆಯ್ಯಱಿಯದಕಷಾವಳಿಗೆತ್ತು ಕಳೆದು
ಕೊಳ್ವುದುಮಾನಾಗಳಲ್ಲಿಂ ತಳರ್ದು

 ಕಳವಳಿಸಿ ಬೆಮರ್ತಾಗಳ್
ಕೊಳದೊಳ್ ಮೀಯಲ್ಕತಿಪ್ರಯತ್ನದಿಂದೊಯ್ದರ್
ಕೆಳದಿಯರೆಂತಾನುಂ ತೆಗೆ
ದಳವಿಲ್ಲದೆ ಬಂದ ನದಿಯನಿದಿರೇಱುವವೋಲ್ ||೬೪||

ವಚನ : ಅಂತೊಯ್ಯಲ್ ನಿಜಜನನಿಯೊಡನೆಂತಾನುಮರಮನೆಗೆ ಬಂದು ಮದೀಯ
ಮಂದಿರಮಂ ಪೊಕ್ಕು ತದ್ವಿಯೋಗದೊಳ್ ಮೆಯ್ಯಱಿಯದೆ

ಮೆನೆಗೇಂ ಬಂದೆನೋ ಬಾರೆನೋ ಸಖಿಯರೊಳ್ ಕೂಡಿರ್ದೆನೋ ಕೂಡದಿ
ರ್ದೆನೊ ಮೇಣ್ ನಿದ್ರೆಯೊಳಿರ್ದೆನೋ ಪಿರಿದುಮೆಚ್ಚೆತ್ತಿರ್ದೆನೋ ಮೌನಮಿ
ರ್ದೆನೊಮಾತಾಡುತ್ತಿರ್ದನೋ ವ್ಯಸನದೊಳ್ ಸಂದಿರ್ದಿನೋ ರಾಗಮಿ
ರ್ದೆನೊ ಪೇಳಾಂ ನಗುತಿರ್ದೆನೋ ಮನದೊಳಂದಾಸತ್ತಮಿತ್ತಿರ್ದೆನೋ ||೬೫||

ಇದು ದಿವಮೋ ರಾತ್ರಿಯೊ ಮೇ
ಣಿದು ದುಃಖಮೊ ರುಜೆಯೊ ಕಳವಳಮೊ ಪೇಳಿದು ಪೊ
ಲ್ಲದೊ ತಾನಿದೊಳ್ಳಿತೋ ಮೇ
ಣಿದೆಂಬುದು ಬಗೆಯಲಾರ್ತನಿಲ್ಲಾಕ್ಷಣದೊಳ್ ||೬೬||

ಅದಾವೆಡೆಗೆ ಪೋಪುದಿನ್ನುಡಿವುದಾರೊಳಿನ್ನಳ್ಕಱಿಂ
ದದಾವುದನೆಕೇಳ್ವೆನಿಂ ಪಡೆದು ನೋಳ್ಪಪುದಿನ್ನೇನನಿ
ನ್ನದಾಗಿರ್ದನೆ ಪೇಳ್ವೆನಿನ್ನನಗೆ ಬಾಳ್ಕೆ ಪೇಳಾವುದೆಂ
ದದೇನುಮಱಿಯಲ್ಕೆ ಬಾರದೆ ಮನೋಭವೋದ್ರೇಕದಿಂ ||೬೭||

ಆ ಕನ್ನೆಯಾರ್ಗೆ ಪೆಸರೇ
ನೇಕಿಲ್ಲಿಗೆ ಬಂದಳಾರ ಮಗಳೆಸೆವಲರ್ದ
ಬ್ಜಾಕರದಿನೆತ್ತ ಪೋದಪ
ಳೀಕೆಯೆನಲ್ ಮುನಿಕುಮಾರಂಗಿಂತೆಂದೆಂ|| ೭೧||

ವಚನ : ಅದೆಂತೆಂದೊಡೆ ದಿನಮೃತಕರಮರೀಚಿಯಿಂದಾದಪ್ಸರಸಿಯೊಳುದಿಸಿದ
ಗೌರಿಗಂ ಗಂಧರ್ವಲೋಕಾಧಿಪತಿಯಪ್ಪ ಹಂಸಂಗಂ ಮಗಳಾಗಿ ಮಹಾಶ್ವೇತೆಯೆಂಬ ಪೆಸರಿಂ
ನೆಗಳ್ತೆವೆತ್ತಳದಲ್ಲದೆಯುಂ ಇಂದು ಜನನಿಯೊಡನೀ ಸರೋವರಮಂ ಮೀಯಲೆಂದು ಬಂದಾತ್ಮ
ನಿವಾಸಮಪ್ಪ ಹೇಮಕೂಟಾಚಲಕ್ಕೆ ಪೋಗುತ್ತಿರ್ದಳೆಂಬುದುಂ ಕಿಱಿದುಬೇಗಮೇನಾನುಮಂ
ತನ್ನೊಳೆ ಬಗೆಯುತ್ತುಮಿರ್ದನಂತರಮೆನ್ನನಿಂತೆಂದಂ

ಎಳವಿಯೊಳಂ ಗಾಂಭೀರ್ಯಮ
ನೊಳಕೊಂಡ ಭವತ್ಸ್ವರೂಪಮಂ ಕಂಡೀ ಕೋ
ಮಳೆಯಂ ಪ್ರಾರ್ಥಿಸಿದೊಡೆ ನಿ
ಷ್ಫಲಮಾಗದೆನುತ್ತೆ ಬಂದೆನಾನಿಂದುಮುಖೀ ||೭೨||

ವಚನ : ನುಡಿಯಲಾನಾಗಳಾದರಂಬೆರಸು ಕೈಗಳಂ ಮುಗಿದು  

ಬೆಸಸುವುದಂತದಿರ್ಕೆಮ ಭವದ್ವಧರಪ್ರತಿಮಪ್ರಭಾವರೀ
ಕ್ಷಿಸುವರೆ ಮುನ್ನ ಮದ್ವಿಧರನೆನ್ನವೊಲಾದಮೆ ನೋಂತಳಾವಳಿ
ನ್ನಸಿರ್ವುದು ನನ್ನಿಯಂ ನುಡಿಯೆ ಕಾರ್ಯವನೆನ್ನವಳೀಕೆಯೆಂದು ಭಾ
ವಿಸಿ ಕೃತಕೃತ್ಯೆಯಪ್ಪೆನೆನೆನಲಾಗಳೆ ಸಂತಸವಂ ನೆಗಳ್ಚಿದಂ||೭೩||

ಕೆಲದೊಳಳುರ್ತು ಕಾರ್ಮುಗಿಲೆ ಪರ್ವಿದುದೆಂಬಿನೆಗಂ ಕಱಂಗಿ ಕ
ತ್ತಲಿಪ ತಮಾಲಪಾದಪದ ಪಲ್ಲವಮಂ ಹಿಳಿದೊಂದು ನಿರ್ಮಲೋ
ಪಲತಳದಲ್ಲಿ ತದ್ರಸದಿನಾಗಳೆ ನೋಡಿ ನಿಜೋತ್ತರೀಯ ವ
ಲ್ಕಲವಸನೈಕದೇಶಮನೆ ಸೀಳ್ದದಱೊಳ್ ಬರೆದಂ ತಳೋದರಿ ||೭೪||

ಏಕಾಂತದೊಳೀ ಲೇಖಮ
ನಾ ಕನ್ನೆಗೆ ಪೋಗಿ ಕುಡುವುದೆಂದಟ್ಟಿದನೆಂ
ದಾಕೆನುಡಿಯುತ್ತಮಂದ
ಪ್ರಾಕಟವದನಡಪದೊಳಗಣಿಂ ತೆಗೆದಾಗಳ್ ||೭೫||

ಅದು ಶಬ್ದಾತ್ಮಕಮಾಗಿಯುಂ ಪಿರಿದುಮಂದತರ್ಗತಸ್ಪರ್ಶ ಸೌ
ಖ್ಯದವೊಲ್ಮಾಡುತಮಾಗಳಂತೆ ಕಿವಿವೊಕ್ಕುಂ ಮೆಯ್ಯಳಂತೆಯ್ದೆ ಪೊ
ಕ್ಕುದನುದ್ಯತ್ಪುಳಕಂಗಳಿಂದಱಿಯಿಸುತ್ತ ಮನ್ಮಥಾವೇಶಮಂ
ತ್ರದವೊಲಾತನ ವಾರ್ತೆ ಮೆಯ್ಯಱಿಯದಿರ್ಪಂತೆನ್ನನೇಂ ಮಾಡಿತೋ ||೭೬||

ವಚನ : ಅನಂತರಮಾ ಲೇಖನಮಂ ಕಳೆದುಕೊಂಡು ನಿಮಿರ್ಚಿ ನೋಳ್ಪನ್ನೆಗಮಲ್ಲಿ

ದೂರಂ ಮುಕ್ತಾಲತಯಾ | ಬಿಸಸಿತಯಾ ವಿಪ್ರಲಭ್ಯಮಾನೋ ಮೇ
ಹಂಸ ಇವ ದರ್ಶಿತಾಶೋ | ಮಾನಸಜನ್ಮಾತ್ವಯಾನೀತಃ ||೭೭||

ಎನಗಾಸೆದೋಱಿ ಬಿಸಸಿತ
ಮನಿಸುವ ನಿಜಹಾರಲತೆಯಿಂದಂ ಹಂ
ಸನವೊಲ್ಮಾನಸಸಂಭವ
ಮೆನಿಪ ಮದೀಯಾಭಿಮಾನಮಂ ಕಟ್ಟೊಯ್ದೌ ೭೮||

ವಚನ : ಎಂಬೀ ಆರ್ಯೆಯಂ ಭಾವಿಸಿ ನೋಡೆ

ಮನದೊಳ್ ಸೊಕ್ಕಿದವಂಗೆ ಕಳ್ ವಿಷದಿನಳ್ಕಿರ್ದಂಗೆ ದುರ್ನಿದ್ರೆ ಕಾ
ಣದವಂಗುರ್ವಿದ ಮರ್ವು ದಿಗ್ಭ್ರಮೆ ಪದಂಗೆಟ್ಟಂಗೆ ಪೈಶಾಚಕಂ
ಗೆ ದುರಾವೇಶಮಧಾರ್ಮಿಕಂಗೆ ಕುಮತಂ ತತ್ವಪ್ರಮೂಢಂಗೆ ಬೀ
ಸಿದ ಕಣ್ಮಾಯದ ಕುಂಚದಂತಿರೆನಗಾದತ್ತಾಗಳೇನೆಂಬುದೋ ||೭೯||

ವಚನ : ತದನಂತರಂ

ಅಮರ್ದಂ ಪೀರ್ದಳೊ ಮೇಣ್ವರಂಬಡೆದಳೋ ಪುಣ್ಯೋದಯಂ ತನ್ನೊಳೇಂ
ಸಮಸಂದಿರ್ದುದೊ ಶಾಕಲೋಕಸುಖಮಂ ಕೈಕೊಂಡಳೋ ದೈವವೀ
ರಮಣೀರತ್ನದ ಮೇಲೆ ಮೇಣ್ ನೆಲಸಿತೋ ತ್ರೈಲೋಕ್ಯರಾಜ್ಯಭಿಷೇ
ಕಮೆ ಕೈಸಾರ್ದುದಿವಳ್ಗೆನುತ್ತೆ ಪದಪಿಂದಾನಾಕೆಯಂ ನೋಡಿದೆಂ ||೮೦||

ವಚನ : ಅಂತು ನೋಡಿ ಪಿರಿದುಮಳ್ಕಱಿಂ ಕೆಲಕ್ಕೆ ಕರೆದು ಕುಳ್ಳಿರಿಸಿ

ಪರೆದಿರ್ಧಕುರುಳ್ಗಳನೋ
ಸರಿಸಿ ಕದಂಪುಗಳನೊಯ್ಯನೆಳೆವುತ್ತಂದಾ
ಳರಸೆಂಬ ಭೇಧಮೆಮ್ಮಿ
ರ್ಬರೊಳಂ ಪಲ್ಲಟಿಸಿತೆಂಬಿನಂ ಮನ್ನಿಸಿದೆಂ ||೮೧||

ವಚನ : ಅಂತಾದರಿಸುತಮಿರ್ದು

ಎಂತೆಂತು ಕಂಡೆ ಕಣ್ಬರಿ
ವೆಂತೆಂತೇನೆಂದು ನುಡಿದನಾತನ ಕೆಲದೊಳ್
ನೀಂ ತಡೆದ ಬೇಗವೆನಿತೆನಿ
ತಂತರಮಂ ಬರುತಲಿರ್ದನೆಮ್ಮಯ ಬಳಿಯಂ ||೮೨||

ವಚನ : ಆಗಳೆನ್ನ ಕೊಡೆವಿಡಿದವಳ್ ಬಾಗಿಲಿಂ ಪರಿತಂದು

ಕೊಳನ ತಡಿಯಲಿ ಕಂಡಾ
ಗಳಿರುಬರೊಳೊರ್ಬಮುನಿಕುಮಾರಂ ಭೂಭೃ
ನ್ನಿಳಯದ ಬಾಗಿಲೊಳಕ್ಷಾ
ವಳಿಯಂ ಬೇಡಲ್ಕೆ ಬಂದು ನಿಂದಿರ್ದಪ್ಪಂ ||೮೭||

ವಚನ : ಎಂದವಳ್ ಬಂದು ಪೇಳ್ವುದುಂ

ನಿನಗೇವೇಳ್ದಪೆನಾಂ ಭೋಂ
ಕೆನಲಾ ತಾಪಸಕುಮಾರವೆಸರ್ಗೊಳ್ವುದುಮಾ
ತನೆಗೆತ್ತು ಬಾಗಿಲೊಳ್ ತೊ
ಟ್ಟನೆ ಬಂದಿರ್ದಂತಿರಾದೆನಿರ್ದಂತಿರ್ದುಂ ||೮೮||

ವಚನ :  ಆಗಳೊರ್ವ ಕಂಚುಕಿಯಂ ಕರೆದು ಬೇಗಮೊಡಗೊಂಡು ಬಾಯೆಂದು ಪೇಳಲೊಡನೆ

ಎಳವಿಸಿಲೊಲವಿಂ ಬೆಳ್ದಿಂ
ಗಳ ಬಳಿಯಂ ಬರುತಮಿರ್ದುವೆಂಬಂತೆ ಕಪಿಂ
ಜಳನಾಗಳ್ ಜರಾನಿ
ರ್ಮಳನೆನಿಸಿದ ಸೌವಿದಲ್ಲನೊಡವರುತಿರ್ದಂ ||೮೯||

ವಚನ : ಅಂತು ರೂಪಿಂಗೆ ಯವ್ವನಮುಂ ಯವ್ವನಕ್ಕೆ ಕಾಮನುಂ ಕಾಮಂಗೆ ವಸಂತ
ಸಮಮಯಮುಂ ವಸಂತಸಮಯಕ್ಕೆ ತಂಬೆಲರುಮೆಂಬಂತೆ ಪುಂಡರೀಕಂಗೆ ಸಹಾಯನಪ್ಪ ಮುನಿ
ಕುಮಾರನಂಕಂಡೆನನ್ನೆಗಂ ಮುನಿಪಂ ವ್ಯಾಕುಲನಂತೆ ಶೂನ್ಯದಂತೆ ದುಃಖಿತನಾಗಿರ್ದಂತೆನಾನುಂ
ಪ್ರಾರ್ಥಿಪನಂತೆ ಬರ್ತಿರ್ದನಿರ್ಪುದುಂ ತಕ್ಷಣದೊಳ್

ಇದಿರೆಳ್ದು ಪೊಡವಡುತ್ತೇ
ಱಿದ ಕನಕಾಸನಮನಿತ್ತು ಬೇಡೆನೆಯೆನೆ ತ
ತ್ಪದಯುಗಮಂ ಕರ್ಚಿ ಪದಾ
ಬ್ಜದಿರ್ಪನಾಂ ತೊಡೆದೆನುತ್ತರೀಯಾಂಶುಕದಿಂ ||೯೦||

ನುಡಿಯಲ್ ಮುನಿಪಂ ಬಗೆದೆ
ನ್ನಡಪದವಳ್ ಕೆಲದೊಳಿರ್ದೊಡಾಕೆಯ ದೆಸೆಯಂ
ಕಡೆಗಣ್ಣಿಂ ನೋಳ್ಪುದುಮಾ
ಗಡೆ ಲಜ್ಜಿಸಿದಪ್ಪನೆಂದು ನೋಟದಿನಱಿದೆಂ||೯೧||

ನುಡಿವೊಡೆ ಲಜ್ಜಿಸಿ ನಾಲಗೆ
ಪೊಡರ್ದಪುದಿಲ್ಲಕ್ಕು ಬಿಕ್ಕೆಯಂ ಬೇರುಮನುಂ
ಡಡವಿಯೊಳಗಿರ್ಪ ಮುನಿಗಳ
ನಡವಳಿಯೆತ್ತೆತ್ತ ಯುವತಿಜನದನುರಾಗಂ ||೯೨||

ನಗೆಗೆಡೆಯಾಗೆ ದೈವವೆನಗೇನನೊಡರ್ಚಿತೀಗಳಕ್ಕ ರಾ
ಗಿಗಳ ನಿಕೃಷ್ಟಚೇಷ್ಟೆಗನುಗೆಯ್ದಪೆನೆಂತಿದ ನಿನ್ನ ಮುಂದೆ ಪೇಳ್
ಬಗೆವೊಡೆ ಕಟ್ಟಿದೀ ಜಡೆಗೆ ತಕ್ಕುದೊ ಮೇಣ್ ಪೊದೆದಿರ್ದ ನಾಹರಸೀ
ರೆಗೆ ದೊರೆಯೋ ತಪಕ್ಕಿದನುರೂಪಮೊ ಮೇಣ್ ಸುಕೃತಕ್ಕುಪಾಯಮೋ ||೯೩||

ಪೇಳಲೆವೇಡಿದಪ್ಪುದು ಶರಣ್ ಪೆಱತಾವುದುಮಿಲ್ಲ ಕೇವಲಂ
ಪೇಳದಿರಲ್ಕನರ್ಥಮದಱಿಂದಸುವ ನೆಱೆ ಬಿಟ್ಟುಮೀಗಳಾಂ
ಪಾಲಿಸವೇಳ್ಕುಮೆನ್ನಯ ಸಹಾಯನ ಜೀವಮನೊಂದು ಲಜ್ಜೆಯಂ
ಪಾಲಿಸದೆಯ್ದೆ ಪೇಳಲನುಗೆಯ್ದಪೆನುತ್ಸವಲೋಲಲೋಚನೆ ||೯೪||

ಒದವಿದ ಮುನಿಸಿಂ ನಿ
ನ್ನಿದಿರೊಳ್ ಬಿಡೆ ನುಡಿದು ಬಿಟ್ಟು ಮುನಿಪನ ಪೂಗೊ
ಯ್ದುದುಮಂ ಬಿಸುಟ್ಟು ನಿಲಲಾ
ಱದೆ ಮತ್ತೊಂದೆಡೆಗೆ ಪೋದನುಬ್ಬೆಗದಿಂದಂ ||೯೫||

ಮದನಮದೋದ್ರೇಕದಿನೆ
ನ್ನಿದಿರೊಳ್ ಧೃತಿಗೆಟ್ಟು ಸಿಗ್ಗಿನಿಂ ತನ್ನೊಳ್ ಪೊ
ಲ್ಲದನೆತ್ತಾಚರಿಸುಗುಮೋ
ಒದವಿದ ಸಿಗ್ಗಿಂದಮಾರುಮೇನನೊಡರ್ಚರ್ ||೯೮||

ವಚನ : ಎಂದರಸಿ ನೋಡುತ್ತುಮೆಂತೆಂತು ಕಾಣದಿರ್ಪೆನಂತಂತೇನಾನುಮಂ ಮನದೊಳ್
ಭಾವಿಸುತ್ತುಮಿರ್ದು

ಇರಿಪುದು ಯುಕ್ತಮಿನ್ನೆನಗರಣ್ಯದೊಳೊರ್ವನನೆಂದು ಶಂಕೆಯಿಂ
ತರುತಳದೊಳ್ ತಮಾಲವನದೊಳ್ ಘನಚಂದನವೀಥಿಯೊಳ್ ನಿರಂ
ತರ ಲತಿಕಾಗೃಹಂಗಳೊಳನೇಕ ಲತಾಭವನಂಗಳೊಳ್ ಸರೋ
ವರತಟದೊಳ್ ತೊಳಲ್ದಱಸಿ ನೋಡಿದೆನುತ್ಪಲಲೋಲಲೋಚನೆ ||೯೯||

ವಚನ : ಅಂತು ನೋಡುತಿರ್ಪನ್ನೆಗಮೊಂದು ಸರಸ್ಸಮೀಪದೊಳ್ ವನನಿರಂತರತೆಯಿಂ
ಕುಸುಮಮಯಮುಂ ಪರಭೃತಮಯಮುಂ ಮಯೂರಮಯಮುಮಾಗಿ ವಸಂತಜನ್ಮ
ಭೂಮಿಯುಮಾದಂತಿರಲತಿಮನೋಹರಮಾದ ಲತಾಗಹನದೊಳುತ್ಕೃಷ್ಟಸಕಲವ್ಯಾಪಾರನುಂ
ವಿಗತನಿಮೇಷನುಮೆನಿಸಿ ಬರೆದನಂತೆಯುಂ ಕಂಡರಿಸಿದನಂತೆಯುಂ ಮಱವಟ್ಟನಂತೆಯುಂ
ಯೋಗಸಮಾಧಿಸ್ಥಿತನಂತೆಯುಮುಪರತವಶನಾದಂತೆಯುಮಿರ್ದನಲ್ಲದೆಯುಂ

ಹೃದಯದೊಳಿರ್ದವಲ್ಲಭೆಯನೀಕ್ಷಿಸಲೆಂದೊಳಪೊಕ್ಕು ಮೆಯ್ಗೆ ಪ
ರ್ಬಿದ ಮದನಾನಲಂಗಗಿದು ಭೋಂಕನೆ ಮೆಯ್ಗರೆದಿರ್ದುವೆಂಬಿನಂ
ಕದಡಿದ ಚಿತ್ತಮೆಂಬ ಕಡಲೊಳ್ ಪೊಡರಲ್ಕಣಮಾಱದಿರ್ದೊಡಂ
ಗಿದುವು ಶರೀರದೊಳ್ ವಿರಹದಿಂದಖಿಳೇಂದ್ರಿಯವಾ ಮುನೀಂದ್ರನಾ ||೧೦೦||

ವಚನ : ಅದಲ್ಲದೆಯುಂ

 ಒಳಗೊಳಗಳುರ್ವ ಮನೋಜಾ
ನಳಧೂಮಸ್ತೋಮಮೆಯ್ದೆ ಸುತ್ತಿದುದೋ ಕ
ಣ್ಗಳನೆನೆ ತಳ್ತೆಮೆದುಱುಗಲಿ
ನಿಳಿದುವು ಮಿಗೆ ಭಾಷ್ಪವಾರಿ ಧಾರಾಪೂರಂ||೧೦೧||

ಹೃದಯದೊಳಗುಣ್ಮಿ ಪೊಣ್ಮಿದ
ಮದನಾಗ್ನಿಜ್ವಾಲೆಯೆನಿಸಿದಧರಾಂಶುಗಳಿಂ
ಪುದಿದ ಬಿಸುಸುಯ್ಗಳಿಂ ಕೊರ
ಗಿದುವು ಲತಾಕುಸುಮಕೇಸರಪ್ರಸರಂಗಳ್ ||೧೦೨||

ಒದವಿದ ಚಿಂತಾಭಾರದೆ
ಕದಪಿನೊಳಿಕ್ಕಿರ್ದ ಮುನಿಯ ಕರನಖರುಚಿಗಳ್
ಪುದಿದಡರ್ದು ಬೆಳಗಿದುವು ಪೂ
ಸಿದ ಚಂದನರಸಲಲಾಮದಂತಿರೆ ನೊಸಲೊಳ್ ||೧೦೩||

ವಚನ : ಅಂತು ಬೆಸಗೊಳ್ವುದುಮಾಗಳೆಡವಿಡದೆ ಮುಚ್ಚಿಬೆಚ್ಚಂತಿರ್ದ ಕಣ್ಗಳನೆಂತಾನುಂ ತೆಱೆದು

ಬಸವಲ್ಲದಳ್ತು ಕೆಂಪೊಡ
ರಿಸೆ ತೀವಿರೆ ಬಾಷ್ಪಸಲಿಲಮಚ್ಛಂಬುಗಳಿಂ
ಮುಸುಕಿದ ರಕ್ತಾಂಬೋರುಹ
ದೆಷಳಂ ಪೋಲ್ತೆಸೆವ ಕಣ್ಗಳಿಂದೀಕ್ಷಿದಂ ||೧೧೧||

ಅಡುವಂತಾದಪುದೀಗಳೆನ್ನವಯವಂಗಳ್ ಕೂಡೆ ಕಣ್ಣಾಲಿಗಳ್
ಸುಡುವಂತಾದಪುದೇವೆನೆಯ್ದೆ ಹೃದಯಂ ಬೇವಂತುಟಾದಪ್ಪುದೀ
ವೊಡಲೋರಂತತುರಿವಂದವಾದಪುದಿದಂ ನೀಂ ಮಾಣಿಸಲ್ಕಾರ್ಪೆಯ
ಪ್ಪೊಡೆ ದಲ್ ಮಾಣಿಪುದೆಂಬಿದಂ ನುಡಿದು ಮಾತಂ ಮಾಣ್ದನಬ್ಜಾನನೆ||೧೧೮||

ವಚನ : ಅಂತು ಚಿಂತಿಸುತ್ತಮಿರ್ದುಮೆನ್ನೊಳಿಂತೆಂದೆಂ



ದೆಸೆಗೆಟ್ಟೇನ್ನುಮಂ ಚಿಂತಿಸುತ್ತಿರೆ ಫಲಮೇಂ ಪೊಲ್ಲದಿನ್ನೊಳ್ಳಿತ್ತೆಂಬು
ದ್ದೆಸಮಂ ಮಾಣ್ದೀಗಳೆಲ್ಲಂದದೊಳಮೆನಗೆ ಮಾತೇಂ ಸುಹೃತ್ಪ್ರಾಣಮಂ ರ
ಕ್ಷಿಸವೇಳ್ಕುಂ ಬೇಗಮಾಂ ರಕ್ಷಿಸುವ ತೆಱನುಮೆಂತೆಂದೊಡಂ ನಿಶ್ಚಯಂ ಭಾ
ವಿಸಿ ನೋಳ್ಪಂದಾಕೆಯಂ ತರ್ಪುದನುಳಿಯೆ ಬಳಿಕ್ಕಿಲ್ಲ ಬೇರೊಂದುಪಾಯಂ ||೧೨೨||

ಇದು ಮನ್ಮಿತ್ರನವಸ್ಥೆ ತದ್ವಿರಹಸಂತಾಪಾನುರಾಗಕ್ಕೆ ತ
ಕ್ಕುದನಾಂ ಬಂದೆಡೆಗಂ ಮೃಗಾಕ್ಷಿ ನಿನಗಂ ಪೋಲ್ವಂತುಟಂ ನೀನೆ ಬ
ಲ್ಲೆ ದಲಿಂದಿಂತಿದಕೇನನೆಂದಪಳೊ ಕೇಳ್ವೆಂ ಮಾತನೆಂದೇನುಮೆ
ನ್ನದೆ ಮದ್ವಕ್ತ್ರಮನಾ ಕಪಿಜಳಕನಾಗಳ್ ನೋಡುತಿರ್ದಂ ನೃಪಾ ||೧೨೫||

ತಡೆದಿರಬಾರದು ಶೇಸಱ್
ಪಡುತಂದುದು ಪೊಳ್ತುಪೋಯ್ತು ಪೋದಪೆನೆಂತಾ
ದೊಡಮೆನ್ನ ಕೆಳೆಯನಸುವಂ
ಪಿಡಿವುದು ಸೆಱಗೊಡ್ಡಿ ಬೇಡಿದೆಂ ಮೃಗನಯನೇ ||೧೨೯||

ಮನೆಗೆ ಬರಲ್ ಕಪಿಂಜಲಮಹಾಮುನಿಗಂ ಮಱುಮಾತನಿತ್ತೆನಿ
ಲ್ಲೆನಗದಱಿಂದಮಿಂ ಪ್ರಣಯಭಂಗಮದಾವುದೊ ಕೆಟ್ಟೆನತ್ತಲೋ
ಪನುಮಿದನಿಂತೆಕೇಳ್ದೊಡೆ ನಿರಾಶೆಯೊಳಕ್ಕಟ ಸಾಗುಮಂತಱಿಂ
ಮುನಿವಧಲದಷಮಾವತೆಱದಿಂ ಕಳೆಗುಂ ಕಮಲಾಯಯೇಕ್ಷಣೆ ||೧೩೩|

ವಚನ : ಎಂದು ತರಳಿಕೆ ನುಡಿಯೆ

ಇದನೇನೆಂದಪ್ಪೆ ನಾಣೇಂ ಗುರುಗಳುಮೆನಗಿನ್ನೇಕೆ ಪೇಳ್ ಮೃತ್ಯವೋಲ್ ಮೂ
ಡಿದನಲ್ತೆ ಚಂದ್ರನುಂ ತಾನಿರದೆ ಕರುಣದಿಂದೊಯ್ವೊಡೇಳ್ ಪೋಪಮೀ ದೇ
ಹದೊಳಿಂದೀ ಪ್ರಾಣಮುಳ್ಳನೆಗಮೆ ತಡೆಯದಾತ್ಮೇಶನಂ ಕಾಣ್ಬೆನೋ ಪು
ಣ್ಯದಿನೆಂದಾಂ ಚೇಷ್ಟೆಗೆಟ್ಟಂವಳನೆ ಪಿಡಿದಲ್ಲಿಂದಮೆಂತಾನುಮೆಳ್ಪೆಂ||೧೪೨||

ವಚನ : ಅಂತೇಳಲೊಡನೆ

ಬಿದಿ ಮತ್ತೇನನಿದಂ ತೋ
ಱಿದಪನೊ ಪಾತಕಿಗೆನುತ್ತೆ ಭಯಮಂ ಚಿತ್ತ
ಕ್ಕೊದವಿಸಿ  ಬಲಗಣ್ ಕೆತ್ತಲ್
ಮೊದಲಿಕ್ಕಿತು ದುರ್ನಿಮಿತ್ತಸೂಚಕಮಾಗಳ್ ||೧೪೩||

ಶ್ರವಣನತ ಪಾರಿಜಾತ
ಸ್ತವಕೋದ್ಗತ ಪರಿಮಳಕ್ಕೆ ನಂದನ ಭೃಂಗೀ
ನಿವಹಂ ಕವಿದೆನ್ನ ಮುಸುಂ
 ಕುವಿನ ಪೊಱಮಟ್ಟೆನಾಗಳತಿಸಂಭ್ರಮದಿಂ ||೧೪೫||

ಪ್ರತಿಬಿಂಬವ್ಯಾಜದಿಂ ನಿನ್ನಯ ಕದಪುಗಳಂ ಚುಂಬಿಸುತ್ತಕಲಾಪಂ
ಚಿತರತ್ನಾನೀಕಮಂ ಸೋಂಕುತಮೆಸೆವ ಕುಚಾಭೋಗದೊಳ್ ನಿಂದ ಮೇಲ್ವಾ
ಯುತಮುದ್ತ್ಕಾಂತಿ ಚಂಚನ್ನಖಗತತನುವೆಂತುಂ ಬಿಡಂ ಪತ್ತಿ ಕಾಲಂ
ಸತಿ ಬೀಳ್ದಿರ್ದಪ್ಪನಿಂತೀತನ ತೆಱನನಿದಂ ಕಾಣೆ ನೀನುತ್ಪಲಾಕ್ಷೀ||೧೪೯||

ಮೊದಲೊಳೆ ಕೆತ್ತಿದತ್ತು ಬಲಗಣ್ಣೆನಗೇನನೊಡರ್ಚಲಿರ್ದುದೋ
ಬಿದಿಯೆನುತುಂ ಭಯಂಬೆರಸು ಮುನ್ನಮೆ ಶಂಕಿಸುತಿರ್ದೆನೋವೋ ಮ
ತ್ತಿದು ಪೆಱತೇನೆನುತ್ತಮೆರ್ದೆ ಪವ್ವನೆ ಪಾಱಲದೊಂದು ಕೇಳಲಾ
ದುದು ಪುರುಷಪ್ರಲಾಪರುದಿತಸ್ವನಮಾ ಗಹನಾಂತರಾಳದೊಳ್ ||೧೫೦||

ಉರಿದೆಂ ಬೆಂದನಿದೇನನಿಂತು ನೆಗಳ್ದೈನಿಸ್ತ್ರಿಂಶ ಪುಷ್ಪಾಸ್ತ್ರ ನಿ
ಷ್ಠುರ ಪೇಳ್ ಪೊಲ್ಲದೇನನಾಚರಿಸಿದಳ್ ನಿನ್ನೊಳ್ ಮಹಾಶ್ವೇತೆ ಭೀ
ಕರ ದೋಷಾಕರ ಕೂಡಿತೇ ಬಗೆದುದುಂ ಚಂಡಾಳ ತಂಗಾಳಿ ಪೇಳ್
ಪಿರಿದೊಂದುತ್ಸವಮಾಯ್ತೆ ಕೇಡನಱಿದೈ ಹಾ ಶ್ವೇತಕೇತುವ್ರತೀ ||೧೫೧||


ಶರಣಾರೊ ತಪಮೆ ಭುವನಾಂ
ತರದೊಳ್ ಕೈಕೋಳ್ವರಾರೊ ಧರ್ಮಮೆ ನಿನ್ನಂ
ಸುಲಲೋಕಮೆ ಪಾಳಾದೈ
ಸರಸ್ವತಿದೇವಿ ರಂಡೆಯಾದೌ ಸತ್ಯಂ ||೧೫೨||

ಪರಿಚಯಮಿಲ್ಲ ಕಂಡಱಿಯೆಯೋ ಸಖ ತೊಟ್ಟೆನಲಿಂತು ಬಿಟ್ಟು ಪೋ
ಪರೆ ಕಠಿನಾತ್ಮನಾದೇ ನೆರವಾಗಿರ್ದಪರೇತ್ತಪೋಪೆನೊ
ರ್ಬರುಮೆನಗಾಸೆಯಿಲ್ಲ ದೆಸೆ ಪಾಳ್ಮಸಗಿರ್ಪುದಂಧನಾದೆನಾರ್
ಶರಣೆನಗೆನ್ನ ಬಾಳ್ಕೆಯೆ ನಿರರ್ಥಕಮೆಂದೇನುತಂ ಪಲುಂಬುತಂ ||೧೫೩||

ಉಸಿರದೇ ನೀನಿರಲ್ ನುಡಿವೆನಾರೊಡನಾಟಮನಾಡುತಿರ್ಪೆ ನೀ
ಪುಸಿಮುಳಿಸೇಕೆ ಪೇಳ್ ಕೆಳೆಯ ನಿನ್ನಯ ಕೂರ್ಮೆಯದೆತ್ತವೋಯ್ತು ನೋ
ಯಿಸದಿನಿಸೆಳ್ದು ನೋಡಿ ನುಡಿಯೆಂದೆನಿತುಂ ತೆಱದಿಂ ಕಪಿಂಜಲಂ
ದೆಸೆದೇಸೆಗಂದು ಬಾಯ್ವಿಡುತಮಿರ್ದುದನಾಲಿಸಿದೆಂ ಮಹೀಪತಿ ||೧೫೪||

ಅದನಾಂ ಕೇಳ್ದೆರ್ದೆಗೆಟ್ಟು ಮೆಯ್ಮಱುಗಿ ಸತ್ತಂತಾಗಿ ಕಣ್ಣೀರ  ಪೂ
ರದಗುರ್ವಿಂ ದೆಸೆಗಾಣದೆಡಪುತಂ ತಾಗುತ್ತಮೋರಂತೆ ಮೇ
ಲುದಱೊಳ್ ಗುಲ್ಮಲತಾಳಿಗಳ್ ತೊಡರಲೊರ್ವಂ ನೂಂಕಿಕೊಂಡೊಯ್ವ ಮಾ
ರ್ಗದೆ ಪೋದೆಂ ಬಳಿಕಾತನಿರ್ದೆಡೆಗೆ  ಹಾಹಾಕ್ರಂದನಂಗೆಯ್ವುತಂ ||೧೫೫||

ವಚನ : ಯಥಾಶಕ್ತಿತ್ವರಿತಗತಿಯಿಂ  ಪೋದೆನನ್ನೆಗಂ

ಕೊಳದ ತಡಿಯಲ್ಲಿ ಸೀರ್ಪನಿ
ಗಳ ತುಱುಗಲನುಗುಳ್ವಚಂದ್ರಕಾಂತದಶಿಲೆಯೊಳ್
ಪೊಳೆವೆಳೆದಳಿರ್ಗಳ ಬಳಗದ
ಕುಳಿರ್ವಲರ್ದಲರೆಸೆಳ ಪಸೆಯ ಮೇಲೊಱಗಿರ್ದಂ ||೧೫೬||

ಘಳಿಲನೆ ಬರ್ಪೆನ್ನಂ ಕಂ
ಡಳಲಿರ್ಮಡಿಯಾಗೆ ಪತ್ತಿ ಕೆಳೆಯನ ಕೊರಲಂ
ಪಳವಿಸಿ ಕಪಿಂಜಳಂ ಬಾ
ಬಾಯಳಿದುಬ್ರಹ್ಮಣ್ಯಮೆಂದು ಬಿಡೆ ಪುಯ್ಯಲ್ಚಲ್||೧೬೮||


ಪಲವು ಭವಂಗಳೊಳ್ ನೆರಪಿದೆನ್ನಯ ಪಾಪಮೊ ಮೇರೆಗೆಟ್ಟ ಕೋ
ಟಲೆಗಳನುಣ್ಬೆನೆಂಬಳಲ ಸೈರಣೆಯೋ ಕಡುಪಿಂ ತಗುಳ್ದು ನ
ಟ್ಟಲೆವಸಮಾಸ್ತ್ರವಕ್ರತೆಯೊ ದೈವಿಕಮೋ ನಿನಗೇನನೆಂಬೆನ
ಗ್ಗಲಿಸಿಯೆ ನಿಂದುದೆಂತುಮಸು ಪೋಗದೆ ಕಲ್ಲೆರ್ದೆಯೆಂ ಮಹೀಪತೀ ||೧೭೦||

ಪಿಂತಾದ ದುಸ್ಸಹಾವ
ಸ್ಥಾಂತರ ಸಂತತಿಯನಾಗಳನುಭವಿಸುತಮಿ
ರ್ಪಂತಿರ್ದಳ ಚೈತನ್ಯಮ
ನಂತಾಗಳೆ ಹರಿಯಿಸಿತ್ತು ಮೂರ್ಛಾವೇಗಂ ||೧೭೬||

ವಚನ : ಅಂತು ಮೂರ್ಛೆವೋಗಿ ಬೀಳ್ವುದುಂ

ಒದವಿದ ತಲ್ಲಣಂಬೆರಸು ಚೆಚ್ಚರದಿಂ ಪಿಡಿದೆತ್ತಿ ಶಂಕೆಯಿಂ
ಸುದತಿಯ ಪಾಂಗಿದೇನೆನುತಮಾತೆಯ ಕಣ್ಮಲರಿಂದಮುಣ್ಮಿ ಮಾ
ಣದೆ ಸುರಿಯುತ್ತಮಿರ್ಪ ಜಲಧಾರೆಗಳಿಂದಮೆ ನಾಂದದೊಂದು ಮೇ
ಲುದಱ ಸೆಱಂಗಿನಿಂ ನಯದೆ ಬೀಸಿದನಾ ಮನುಜೇಂದ್ರಚಂದ್ರಮಂ ||೧೭೭||

ವಚನ :ಅಂತು ಬೀಸಿ ಮೂರ್ಚೆಯಿಂದೆಚ್ಚಱಿಸಿ

ಇನಿವಿರಿದೊಂದವಸ್ಥೆಯುಮನೆಯ್ದಿಸಿದೆಂ ಬೆಸಗೊಂಡ ಪಾಪಕ
ರ್ಮನೆನದಱಿಂದಮೀ ಕಥೆಯೆ ಮಾಣ್ಗಿದು ಕೇಳಲಸಹ್ಯಮೆಂಬುದೇಂ
ಮನಕತಿದುಸ್ಸಹಂಗಳೆನಿಸಿರ್ದ ಸುಹೃಜ್ಜನದುಃಖಸಂಕುಲಂ
ನೆನೆದೊಡಮಂತೆ ಕೇಳ್ದೊಡೆ ನವವ್ಯಥೆಯಂ ನೆಱೆಮಾಡದಿರ್ಕುಮೇ ||೧೭೮||

ವಚನ : ಎನುತ್ತಂ ನುಡಿಯೆ ನಿಡುಸುಯ್ದುಂ ಗುಡುಗುಡನೆ ಸುರಿವ ಕಣ್ಬನಿಗಳಂ ಮಿಡಿವುತ್ತಂ
ಮತ್ತಮಿಂತೆಂದಳ್

ಇದೇನನೆಂದಪ್ಪೆ ಲಜ್ಜಾಕರಮನರಸ ಪೋದಾ ಮಹಾರಾತ್ರಿಯೊಳ್ ಪೋ
ಗದ ಮತ್ಪ್ರಾಣಂಗಳಿಂ ಪೋದಪುವೆ ಕೊಲುತಮಿರ್ಪಂತಕಂ ನೋಡಲುಂ ಪೇ
ಸಿದನೆನ್ನಂ ಕಷ್ಟೆಯಂ ಕಲ್ಲೆರ್ದೆಯವಳುಮನೆಂದಂದು ಪೇಳ್ ಸಾವುಮೆಲ್ಲಿ
ರ್ಪುದು ಮತ್ತಂ ನಿಸ್ತ್ರಪಾಗ್ರೇಸರೆಯೊಡನುಡಿವಲ್ಲಿಂದಮೇಂ ಕಷ್ಟಮುಂಟೆ ||೧೮೦||



ವಚನ : ಅದೆಂತೆಂದೊಡಂತೀಯವಸ್ಥಾಂತರದೊಳೆಡೆವಿಡದತ್ತಿರ್ದಡಪದವಳ ಮೊಗಮಂ ನೋಡಿ

ತರಳಿಕೆ ಮಾಣದಿನ್ನೆನಸನಳ್ತಪೆ ಸಂಗಡಿಸಿಧನಂಗಳಂ
ವಿರಚಿಸು ಬೇಗಮಿಂ ಚಿತೆಯನೇಂ ತಡವೀಕ್ಷಣಮೆನ್ನ ಜೀವಿತೇ
ಶ್ವರನೊಡವೋಗವೇಳ್ಕುಮೆನಗೆಂಬುದುಮೊರ್ಮೆಯೆ ಚಂದ್ರಮಂಡಲಾಂ
ತರದೊಳದೊರ್ವನಂದು ಪೊಱಮಟ್ಟಿಳಿತಂದನಮರ್ತ್ಯಮಾರ್ಗದಿಂ ||೧೮೩||

ಅಂತತಿಶೀತಲಸ್ಪರ್ಶಂಗಳಪ್ಪಮೃಣಾಲಕೋಮಲಂಗಳೆನಿಪ ಕರಾಂಗುಳಿಗಳಿನೆನ್ನ
ಮುಂದುಪರತನಾದ ಪುಂಡರೀಕನನೆತ್ತಿಕೊಂಡು

ಬಗೆಗೆಟ್ಟು ಸಾವ ಬಗೆಯಂ
ಮಗಳೆ ಮಹಾಶ್ವೇತೆ ಬಗೆಯದಿರ್ ಕೂಡುವೆ ನೀಂ
ಮಗುಳೆಯುಮೀತನನೆನುತಂ
ಮಗುಳ್ದಾತಂಬೆರಸು ಗಗನಮಾರ್ಗಕ್ಕೊಗೆದಂ ||೧೮೫||

ಅಳುವೆನ್ನಂ ತರಳಿಕೆ ಮೆ
ಯ್ವಳಿಯಿಂ ಪಿಡಿದೊಯ್ಯನೆತ್ತಿ ಮೆಲ್ಲನೆ ತಡಿಗಾ
ಗಿಳಿತಂದೀ ಕೊಳದೊಳ್ ನೀ
ರಿಳಿಯಿಸೆ ನೀರಿಳಿದೆನಿಲ್ಲಿ ಬೆಳಗಪ್ಪಾಗಳ್ ||೧೯೨||

ವಚನ : ಅಂತು ನೀರಿಳಿದು ತದನಂತರಂ



ಆತನ ಪರಮಪ್ರೀತಿಯಿ
ನಾತನ ವಲ್ಕಲದಿನತನಕ್ಷಾವಳಿಯಿಂ
ದಾತನ ಕಮಂಡಲುವಿನಿಂ
ದಾತನ ವೇಷಮನೆ ತಾಳ್ದಿ ತಳೆದೆಂ ವ್ರತಮಂ ||೧೯೩||

ಮನಮಂ ನಿಗ್ರಹಿಸುತ್ತ ಸದ್ವಿಷಯದತ್ತಲ್ ಪೊರ್ದದಂತಾಗೆ ಮಾ
ಡಿ ನಿರುದ್ಧೆಂದ್ರಿಯೆಯಾಗಿ ಬಂಧುಜನಮಂ ತಾಯ್ತಂದೆಯಂ ಪತ್ತುವಿ
ಟ್ಟೆನಗಿನ್ನೊರ್ವರುಮೇವರೆಂದು ಭಗೆಯಂ ನಿಶ್ಚೈಸಿ ಲೋಕೈಕನಾ
ಥನ ನಾನಾಗಳನಾಥೆಯೆಂ ಶರಣೆನುತ್ತಾಶ್ರೈಸಿದೆಂ ಸ್ಥಾಣುವಂ ||೧೯೪||

ಅಯಶಕ್ಕೀಡಾದ ನಿರ್ಲಕ್ಷಣೆಯನಶುಭೆಯಂ ನಿಷ್ಫಲೋತ್ಪನ್ನೆಯಂ ನಿ
ರ್ದಯೆಯಂ ನಿಃಸ್ನೇಯಂ ನಿಸ್ತ್ರಪೆಯನಸುಖೆಯಂ ನಿಂದ್ಯೆಯಂ ನಿಷ್ಫಲ
ಪ್ರಾ ಣೆಯನಾದಂ ಕ್ರೂರೆಯಂ ಬ್ರಾಹ್ಮಣಹನನ ಮಹಾಪಾಪಮಂ ಗೆಯ್ದ ನಿಸ್ತ್ರಿಂ
ಶೆಯನೆನ್ನಂ ಪಾಪೆಯಂ ನೀಂ ಬೆಸಗೊಳೆ ಫಲಮೇಂ ಪೇಳ್ ಮಹೀಪಾಲ ||೧೯೮||

ಇನಿಸೊಗೆತರ್ಪ ಕಣ್ಬನಿಗಳಿಂದಮೆ ನೇಹಮನುಂಟುಮಾಡುವಂ
ಗನೆಯರೊಳೇನಪಾರಭವಭೋಗಮನಿಂತಿರೆ  ಪತ್ತುವಿಟ್ಟು ಕಾ
ನನದೊಳೆ ನಟ್ಟುನಿಂದು ಸುಕುಮಾರಮೆನಿಪ್ಪ ಶರೀರಮಂ ಕಱು
ತ್ತಿನಿವಿರಿದೊಂದು ಘೋರತಪಕೊಡ್ಡಿದೆ ನಿನ್ನವೊಲಾರ್ ಕೃತಜ್ಞಯರ್ ||೨೦೧||

ತರಳಿಕೆಯೆಂಬಳ್ ನಿಮ್ಮಯ
ಪರಿಚಾರಿಕೆಯೆತ್ತವೋದಳೆಲ್ಲಿರ್ದಪಳೆಂ
ದರಸಂ ಬೆಸಗೊಳ್ವುದಮಾ
ದರದೆ ಮಹಾಶ್ವೇತೆ ಪೇಳಲುದ್ಯತೆಯಾದಳ್ ||೨೧೦||

ದರದೆ ಮಹಾಶ್ವೇತೆ ಪೇಳಲುದ್ಯತೆಯಾದಳ್ ||೨೧೦||

೬• ಕಾದಂಬರಿಯ ಪ್ರಥಮ ಸಂದರ್ಶನ

ಮೊದಲೊಳ್ ನಿನಗಾಂ ಪೇಳ್ದಮೃ
ತದಿನುದಯಿಸಿದಪ್ಸರಾಂಗನಾನ್ವಯೊಳ್ ಪು
ಟ್ಟಿದಳಲ್ಲಿ ಮದನಮದವತಿ
ಮದಿರೇಕ್ಷಣೆ ಮದಿರೆಯೆಂಬ ಕನ್ಯಾರತ್ನಂ ||೧||

ಆ ಕನ್ಯೆಯ ಕೈವಿಡಿದಂ
ಸ್ವೀಕೃತ ಗಂಧರ್ವರಾಜ್ಯಮಹಿಮೋದಯನ
ಪ್ರಾಕೃತ ನಿಜವಿಭವಕೃತಾ
ರ್ಥೀಕೃತ ಬುಧಜನಮನೋರಥಂ ಚಿತ್ರರಥಂ ||೨||

ಆ ವಿಭುಗಂತಃಪುರಕಾಂ
ತಾವಿಭವದೆಂತುಮುಳ್ಳೊಡಂ ತನಗೆ ಮಹಾ
ದೇವಿವೆಸರೆಸೆಯೆ ಮದಿರಾ
ದೇವಿಯೆ ಪಟ್ಟಕ್ಕೆ ತಾನೆ ಮೊದಲೆನಿಸಿರ್ದಳ್ ||೩||

ಆ ದಂಪತಿಗಧಿಕಪ್ರೇ
ಮೋದಯಮೊದವಲ್ಕೆ ಪುಟ್ಟಿದಳ್ ಭುವನಜನಾ
ಹ್ಲಾದಂ ಜನಿಯಿಸುವಿನೆಗಂ
ಕಾದಂಬರಿಯೆಂಬ ಪೆಸರ ಕನ್ಯಾರತ್ನಂ ||೪||

ಒಡನುಂಡುಡೊಡನಿರ್ದದವಳೆ
ದೊಡನಾಡಿಗಳಾಗಿ ನೃತ್ಯಗೀತಂ ಮೊದಲಾ
ಗೊಡನೊಡನೆ ಕಲ್ತುಕಲೆಗಳ
ನೆಡೆವಿಡದಿರ್ವರ್ಗಮಾಯ್ತು ಪರಮಪ್ರೇಮಮಂ ||೫||

ವಚನ : ಅನಂತರಂ ಶೈಶವಮಂ ಪತ್ತುವಿಟ್ಟಿರ್ಪುದುಮಾ ಕಾದಂಬರೀದೇವಿಯಂ ಮದೀಯ 
ದರದೆ ಮಹಾಶ್ವೇತೆ ಪೇಳಲುದ್ಯತೆಯಾದಳ್ ||೨೧೦||

೬• ಕಾದಂಬರಿಯ ಪ್ರಥಮ ಸಂದರ್ಶನ

ಮೊದಲೊಳ್ ನಿನಗಾಂ ಪೇಳ್ದಮೃ
ತದಿನುದಯಿಸಿದಪ್ಸರಾಂಗನಾನ್ವಯೊಳ್ ಪು
ಟ್ಟಿದಳಲ್ಲಿ ಮದನಮದವತಿ
ಮದಿರೇಕ್ಷಣೆ ಮದಿರೆಯೆಂಬ ಕನ್ಯಾರತ್ನಂ ||೧||

ಆ ಕನ್ಯೆಯ ಕೈವಿಡಿದಂ
ಸ್ವೀಕೃತ ಗಂಧರ್ವರಾಜ್ಯಮಹಿಮೋದಯನ
ಪ್ರಾಕೃತ ನಿಜವಿಭವಕೃತಾ
ರ್ಥೀಕೃತ ಬುಧಜನಮನೋರಥಂ ಚಿತ್ರರಥಂ ||೨||

ಆ ವಿಭುಗಂತಃಪುರಕಾಂ
ತಾವಿಭವದೆಂತುಮುಳ್ಳೊಡಂ ತನಗೆ ಮಹಾ
ದೇವಿವೆಸರೆಸೆಯೆ ಮದಿರಾ
ದೇವಿಯೆ ಪಟ್ಟಕ್ಕೆ ತಾನೆ ಮೊದಲೆನಿಸಿರ್ದಳ್ ||೩||

ಆ ದಂಪತಿಗಧಿಕಪ್ರೇ
ಮೋದಯಮೊದವಲ್ಕೆ ಪುಟ್ಟಿದಳ್ ಭುವನಜನಾ
ಹ್ಲಾದಂ ಜನಿಯಿಸುವಿನೆಗಂ
ಕಾದಂಬರಿಯೆಂಬ ಪೆಸರ ಕನ್ಯಾರತ್ನಂ ||೪||

ಒಡನುಂಡುಡೊಡನಿರ್ದದವಳೆ
ದೊಡನಾಡಿಗಳಾಗಿ ನೃತ್ಯಗೀತಂ ಮೊದಲಾ
ಗೊಡನೊಡನೆ ಕಲ್ತುಕಲೆಗಳ
ನೆಡೆವಿಡದಿರ್ವರ್ಗಮಾಯ್ತು ಪರಮಪ್ರೇಮಮಂ ||೫||

ವಚನ : ಅನಂತರಂ ಶೈಶವಮಂ ಪತ್ತುವಿಟ್ಟಿರ್ಪುದುಮಾ ಕಾದಂಬರೀದೇವಿಯಂ ಮದೀಯ 
ಹತವೃತ್ತಾಂತಮಂ ಕೇಳ್ದತ್ಯಂತಶೋಕಾಕ್ರಾಂತೆಯಾಗಿ


ಇರಲಿಂತಪ್ಪೊಂದು ಶೋಕಾಕುಲತೆಯೊಳೆ ಮಹಾಶ್ವೇತೆ ಮತ್ತೊರ್ವನಂತಾಂ
ನೆರೆದೇನಾನಿಂತು ಕನ್ಯಾವ್ರತದೊಳೆ ಕಳೆವಂ ಕಾಲಮಂ ತಂದೆಯಿಂ ತಾ
ನಿರದಾವಂಗೆನ್ನನೀಯಲ್ ಬಗೆದು ಮನದೊಳಂತುಜ್ಜಗಂಗೆಯ್ವೊಡಂ ಚೆ
ಚ್ಚರಮೆನ್ನೀ ಪ್ರಾಣಮಂ ತಾಂಬಿಡದಿರೆನೆನುತಂ ನಿಶ್ಚಯಂಗೆಯ್ದಳಾಗಳ್ ||೬||


ವಚನ : ಅಂತುಪಾರೂಢಯವ್ವನೆಯಪ್ಪ ಮಗಳ ನಿಶ್ಚಯಮಂ ಮದಿರಾಮಹಾದೇವಿಯುಮರಸು
ಚಿತ್ರರಥನುಂ ಕರ್ಣಪರಂಪರೆಯಿಂ ಪರಿಜನದತ್ತಣಿಂ ಕೇಳ್ದು ಪಿರಿದುಮಳಲ್ದು ಕ್ಸಷೀರೋದನೆಂಬ
ಕಂಚುಕಿಯಂ ಕರೆದೆನ್ನಲ್ಲಿಗಟ್ಟಿದೊಡಾತಂ ಬಂದು


ತನ್ನ ಮಹಾವ್ಯತಿಕರದೊಳ್
ಮುನ್ನವೆ ಬೆಂದವರ್ಗೆ ಮತ್ತೆ ಕಾದಂಬರಿಯಿಂ
ದಂ ನೋವು ಬಂದುದಱಿಂ
ದಿನ್ನನುವಿನೊಳಾನೆ ಶರಣಮಾವ್ಯತಿಕರದೊಳ್ ||೭||


ವಚನ : ಎಂದು ಜನನೀ ಜನಕರಟ್ಟಿದರೆಂದು ನುಡಿಯೆ


ಗುರುಗಳ್ ತಾವೇನನೊಂದಂ ಬೆಸಸಿದರದನೇ ಕೊಳ್ವುದಿನ್ನೆನ್ನ ಜೀವಂ
ಬೆರಸಾನಿಂತಿರ್ಪುದು ತಾಂ ಬಯಸುವ ಬಗೆಯೆಂತೆಂದೊಡೆದಿಂತು ಕಾದಂ
ಬರಿಗಾದಂ ಬುದ್ಧವೇಳ್ದಟ್ಟಿದೆ ನಿರದಧಿಕಪ್ರೇಮದಿಂ ಸೌವಿದಲ್ಲಂ
ಬೆರಸತ್ತಲ್ ಪೋದಳಂತಾಗಳೆ ತರಳಿಕೆಯುಂ ನೀವುಮೆಳ್ತಂದಿರೀಗಳ್ ||೮||


ವಚನ : ಎಂದು ಪೇಳ್ದಳನ್ನೆಗಮಿತ್ತ ಲಾಂಛನಚ್ಛಲದಿಂ ಶೋಕಾನಲದಗ್ಧಮಪ್ಪ ಮಹಾಶ್ವೇತಾಹೃದಯಮಂ
ವಿಡಂಬಿಸುವಂತೆಯುಂ ಮುನಿಕುಮಾರವಧ ಮಹಾಪಾತಕಮಂತಾಳ್ದಿದಂತೆಯುಮಾಗಿ

ಇನಿಸಂ ಮುಚ್ಚಿರೆ ಕೃಷ್ಣಾ
ಜಿನಮವಿರಳ ಭಸ್ಮಧವಳಮಗಜಾರಾಮಾ
ಸ್ತನಮಂಡಳಮೊಪ್ಪಿದುದೆಂ
ಬಿನಮುದಯಿಸಿದುದು ಮೃಗಾಂಕಮಂಡಲಮಾಗಳ್ ||೯||

ವಚನ : ಅಂತಾತಂ ಪೋಗೆ ಚಂದ್ರಾಪೀಡನನಿಂತೆಂದಳ್

ಇದೆ ಸಾರಿರ್ಪುದು ರಾಜಧಾನಿ ಪಿರಿದುಂ ಚಿತ್ರಾವಹಂ ಬಂದು ನೋ
ಳ್ಪುದು ನೀನೆನ್ನೊಡಸಂದು ಮತ್ಸಖಿಗೆಂತುಂ ಬುದ್ಧಿವೇಳಲ್ಕೆ ವೇ
ಳ್ಪುದು ಮತ್ಪ್ರಾಣಸಮಾನೆಯಾಕೆ ನಿಜದಿಂದಸ್ವಸ್ಥೆ ಗಂಧರ್ಸವಲೋ
ಕದೊಳಿಂದಕ್ಕೆಭವದ್ವಿಲೋಕನಸುಖಂ ಭೂಪಾಲವಿದ್ಯಾಧರಾ ||೧೫||

ವಚನ : ಅದಲ್ದೆಯುಂ ಮದೀಯ ಪ್ರಾರ್ಥನೆಯಂ ನಿರರ್ಥಕಂ ಮಾಡದಿಂದು ಬಂದಲ್ಲಿ
ವಿಶ್ರಮಿಸಿ ನಾಳೆ ಬೀಡಿಂಗೆ ಬಿಜಯಂಗೆಯ್ವದೆಂದು ಮತ್ತಮಿಂತೆಂದಳ್ 


ನಿನ್ನನಕಾರಣಭಾಂಧವ
ನಂ ನೋಡಿಯೆ ಶೋಕವಾಱಿದುದು ಸುಜನರ ಲೋ
ಕೋನ್ನತರ ಪರಹಿತರ ನಿ
ಮ್ಮನರ ಬರವಾರ್ಗೆ ಸುಖವನುತ್ಪಾದಿಸದೋ ||೧೬||

ವಚನ : ಎಂದು ನುಡಿದೊಡೆ

ಇನಿತಂ ಪ್ರಾರ್ಥಿಸಲೇಂ ನೀ
ನಿನಿತೆಸಗುವುದೆಂದು ಬೆಸಸುವುದು ಸಾಲ್ಗುಂ ನೀ
ಮೆನಗೆಂದು ವಿನಯದೊಳ್ ಕಾ
ಮಿನಿ ಪಿಂತನೆ ನಡೆದನಂದು ಚಂದ್ರಾಪೀಡಂ ||೧೭||

ವಚನ : ಆಗಳರಸನುಂ ಪ್ರತೀಹಾರಿಕಾಜನೋಪದಿಶ್ಯಮಾನಮಾರ್ಗನಾಗಿ ಪೊಕ್ಕು ನೋಳ್ಪನ್ನೆಗಂಮಲ್ಲಿ

ಇದು ನಾರೀಮಯಮಪ್ಪ ಲೋಕಮಿದು ಬೇಱೊಂದಂಗನಾದ್ವೀಪಮಿಂ
ತಿದು ನಿಷ್ಪೂರುಷಜೀವಲೋಕಮಿದು ಸರ್ಗಕ್ಕೆಂದು ಪದ್ಮೋದ್ಭವಂ
ಸು ದತೀರತ್ನಸಮೂಹಮಂ ಪದಪಿನಿಂ ಬೈಚಿಟ್ಟ ಭಂಡಾರಮ
ಪ್ಪುದೆನಲ್ ಸಂದಣಿಸಿರ್ದ ಸುಂದರಿಯರಂ ಕಂಡಂ ನರೇಂದ್ರಾತ್ಮಜಂ||೧೯||

ವಚನ : ಆ ಮಣಿಮಯಮಂಟಪ ಮಧ್ಯಭಾಗದೊಳನೇಕ ಕನ್ಯಕಾಪರಿಜನವೃತೆಯಾಗಿ  

ಪೊಳೆಯುತ್ತಿರ್ಪ ಮಹಾವರಾಹವದನೋದ್ಯದ್ದಂಷ್ಟ್ರಮಂ ನೆಮ್ಮಿ ನಿಂ
ದಳೊ ಭೂಕಾಂತೆಯೆನಲ್ಕೆ ನೀಲವಸನಪ್ರಚ್ಛನ್ನಪರ್ಯಂಕಮಂ
ಡಳದೊಳ್ ಬೆಳ್ಪೆಸೆದಿರ್ದ ಕೌಳುಡೆಯನೊಂದಂ ನೆಮ್ಮಿ ಕುಳ್ಳಿರ್ದ ಕೋ
ಮಳೆಯಂ ದೂರದೆ ನೋಡಿ ಕಂಡನರಸಂ ಕಾದಂಬರೀದೇವಿಯಂ ||೩೧||

ಉರಗಗನಿಕಾಯ ದಿಕ್ಪತಿನಿಕಾಯ ನಿಲಿಂಪನಿಕಾಯಮೆಲ್ಲಮಾ
ದರದೊಳೆ ತಮ್ಮ ತಮ್ಮ ನಿಳಯಕ್ಕಿರದದೊಯ್ದಪರೊಲ್ದು ಕನ್ನೆಯಂ
ಪಿರಿದುಮೆನಲ್ಕೆ ಹರ್ಮ್ಯಮಣಿಕುಟ್ಟಿಮಭಿತ್ತಿಸಮೂಹಮಂಟಪೋ
ಪರಿಮತಲಂಗಳೊಳ್ ಸೊಗಯಿಸಿರ್ದುದು ರೂಪಮೃತಾಂಶುವಕ್ತ್ರೆಯಾ ||೩೨||

ವಚನ : ಮತ್ತಂ ಮಹಾಶ್ವೇತೆಯತ್ತಣಿಂ ಬಂದ ನೃಪರೂಪಚಂದ್ರಮನ ರೂಪಾತಿಶಯ ಗುಣಂಗಳಂ
ಬಿನ್ನವಿಸುತ್ತಿರ್ದ ಕೇಯೂರಕನ ಮೊಗಮಂ ನೋಡಿ

ಬರವಿದು ಚೋದ್ಯಮಾರತನಯಂ ಪೆಸರಾವುದು ರೂಪದೆಂತುಟೋ
ಹರೆಯಮದಿನ್ನೆಗಂ ತಡೆದೆ ನೀಂ ನುಡಿಯಾದುದೆ ನಿನ್ನೊಳಾತನೊಳ್
ಪರಿಚಯಮೆಂತು ಸಂಗಳಿಸಿತಿಲ್ಲಿಗೆ ಬಂದಪನೇ ಎನುತ್ತಮಾ
ತರುಣಿ ನಿರಂತರಂ ಬೆಸಗೊಳುತ್ತಿರಲಾ ಮನುಜೇಂದ್ರಚಂದ್ರನಂ ||೬೦||

ವಚನ : ಎಂದು ಮಗುಳೆ ಮಗುಳೆ ಬೆಸಗೊಳುತಿರ್ದ ಗಂಧರ್ವರಾಜನಂದನೆಯನತಿ ದೂರದೊಳ್
ವಿಸ್ಮಿತಾಂತರಂಗನಾಗಿ ನೋಡಿ

ಇವಳಂ ನೋಡಲ್ ಪಡೆದೆ
ಇವಳಂ ನೋಡಲ್ ಪಡೆದೆ
ನ್ನ ವಿಲೋಚನಮಾವ ನೋಂಪಿಯಂ ನೋಂತುವೊ ಮಾ
ಯ್ದ ವಿಧಾತ್ರನೇಕೆ ವಿರಚಿಸ
ನೊ ವಿಲೋಚನಮಯಮೆನಲ್ ಮದಿಂದ್ರಿಯಚಯಮಂ ೬೧||

ವನಿತಾಮಂಡನ ರತ್ನಕಾಂತಿ ಮಱೆಯಾದತ್ತೆಂದು ತದ್ಭೂಷಣ
ಧ್ವನಿ ಸಂಭಾಷಣಮೆಂದು ಕಾಂತೆ ಹೃದಯಾಂತರ್ಲಗ್ನೆ ತಾನಾಗಿರ
ಲ್ಕೆನಗಿನ್ನೇನೊಳಗಾದಳೆಂದೆಸೆವ ದೇಹಚ್ಛಾಯೆ ಮೆಯ್ಪೊರ್ದೆ ಕಾ
ಮಿನಿ ತಳ್ತಪ್ಪಿದಳೀಗಳೆಂದು ಬಗೆದಂ ಭೂಪಾಲವಿದ್ಯಾಧರಂ ||೬೬||

ವಚನ : ಅಂತಾ ಕಾಂತೆಯೆಂತಾನಾಂ ಕತಿಪಯಪದಂಗಳಂ ನಡೆದು

ಪಲವು ದಿವಸಕ್ಕೆ ಕಂಡೊಗೆ
ದೊಲವಿಂ ಬಿಗಿಯಪ್ಪಿದಳ್ ಮಹಾಶ್ವೇತೆಯನಾ
ಲಲನೆ ಮಹಾಶ್ವೇತೆಯುಮಾ
ಲಲನೆಯನನುರಾಗದಿಂದಮಪ್ಪಿದಳಾಗಳ್ ||೬೭||

ವಚನ : ಅನಂತರಂ ಮಹಾಶ್ವೇತೆ ಕಾದಂಬರಿಯನಿಂತೆಂದಳ್ ಚಂದ್ರಾಪೀಡನೆಂಬೀ
ಮಹಾನುಭಾವಂ ಭಾರತವರ್ಷದ ರಾಜನುಂ ತುರಗಖುರಮುಖೋಲ್ಲೇಖದತ್ತಂ ಚತುಸ್ಸಮುದ್ರ
ಮುದ್ರನುಂ ಕ್ಷಪಿತ ಪ್ರಜಾಪೀಡನುಮೆನಿಸಿದ ತಾರಾಪೀಡನರೇಂದ್ರಂಗೆ ನಂದನನುಂ ನಿಜಭುಜ
ಶಿಲಾಸ್ತಂಭವಿಶ್ರಾಂತ ವಿಶ್ವವಿಶ್ವಂಭರಾಪೀಡನುಮೆನಿಸಿ ದಿಗ್ವಿಜಯಪ್ರಸಂಗದಿಂ ಬಳಿಸಂದೀ
ಪ್ರದೇಶಕ್ಕೆ ಬಂದನಲ್ಲದೆಯುಂ ಪರಿತ್ಯಕ್ತ ಸಕಲಸಂಗೆಯಾಗಿ ಕಲ್ಲೆರ್ದೆಯಳೆನಿಸಿದೆನ್ನಂ ಕಾಣ
ಲೊಡನೆ ಸ್ವಭಾವಸರಳತೆಯನಪ್ಪುಕೆಯ್ದು ನಿಜಗುಣದಿಂ ನಿಷ್ಕಾರಣಬಂಧುವುಂ ನಿರ್ನಿಮಿತ್ತ
ಮಿತ್ರನುಮೆಂದೆನಿಸಿದನಂತುಮಲ್ಲದೆಯುಂ

ಒದವಿದ ದಾಕ್ಷಿಣ್ಯಕಂ
ವಿದಗ್ಧವೃತ್ತಿಗಮಪಾರಗಾಂಭೀರ್ಯಕ್ಕಂ
ಮೊದಲೆನಿಸಿದ ಸಕಲಗುಣಾ
ಸ್ಪದರಂ ಜಗದೊಳಗೆ ಪಡೆವುದಸದಳಮಲ್ತೇ ||೬೮||

ವಚನ : ಅದುಕಾರಣದಿಂ ಪ್ರಜಾಪತಿಯ ರೂಪನಿರ್ಮಾಣಕೌಶಲಮುಮಂ ಎಡೆವಱಿಯದೆ
ನಿಂದ ಲಕ್ಷ್ಮಿಯ ವಿವೇಕಮುಮಂ ವಸುಂಧರೆಯ ಸದ್ಭರ್ತೃತಾಸುಖಮುಮಂ ಮರ್ತ್ಯಲೋಕದ
ಸಫಲತೆಯುಮಂ ಕಲಾಕಲಾಪದ ಮೇಳಾಪಕಮುಮಂ ಸೌಭಾಗ್ಯದ ಭಾಗ್ಯಮುಮಂ ಮನುಷ್ಯರ
ಗ್ರಾಮ್ಯತೆಯುಮಂ ನೀನುಂ ಕಾಣ್ಬೆಯೆಂದೆಂತಾನುಮಿಲ್ಲಿಗೆಗೊಡಗೊಂಡು ಬಂದೆಂ

ಅರಸನನಾಂ ಕಂಡಱಿಯೆಂ
ಪರಿಚಯಮಿಲ್ಲೆನ್ನೊಳೆಂದು ಮಿಗೆ ತಾಂ ನಾಣ್ಚು
ತ್ತಿರದಿಂದೆನ್ನೊಳದೆಂತಂ
ತಿರೆ ನೀಂ ನೆಗಳ್ವುದು ನಿರಂತರಂ ಕಮಲಮುಖೀ ||೬೯||

ವಚನ : ಆಗಳಾ ಕಾದಂಬರಿಯೊಡನೆ ಕುಳ್ಳಿರ್ದ ಮಹಾಶ್ವೇತೆ

ಕರದಿಂದಂ ಕರ್ಣಭೂಷಾರುಚಿರುಚಿರಮೆನಿಪ್ಪಂಸವಂ ಮುಟ್ಟುತಂ ಷ
ಟ್ಚರಣವ್ಯಾಲೋಲ ಕರ್ಣೋತ್ಪಲಮನಮರೆ ಸೈತಿಕ್ಕುತಂ ಸಂಚಲಚ್ಚಾ
ಮರಸಂಜಾತಾನಿಲಾಂದೋಳನ ಚಲದಳಕಾನೀಕಂ ಮೆಲ್ಲನಂದೋ
ಸರಿಸುತ್ತಂ ತಂಗಿ ಪೇಳ್ ಭವ್ಯವೆ ನಿನಗೆನಲಾ ಕಾಂತೆ ನಾಣ್ಚುತ್ತಮಾಗಳ್ ||೭೪||

ವನವಾಸಾಯಾಸದಿನ
ಕ್ಕನಿಂತಿರಲ್ ಮನೆಯೊಳಿರ್ದೆನಾನೆಂದು ಕರಂ
ಮನದೊಳ್ ತೊಳಲುತ್ತುಂ ತಾಂ
ಮನವೊಲ್ಲದೆ ತನಗೆ ಸೇವಮೆಂದೆನುಯೊರೆದಳ್ ||೭೫||

ವಚನ : ಅನಂತರಂ ತಾಂಬೂಲಪ್ರದಾನೋದ್ಯತೆಯಾದ ಕಾದಂಬರೀದೇವಿಯಂ ಮಹಾಶ್ವೇತೆಯಿಂತೆಂದಳ್

ಭು ವನಾಧೀಶ್ವರಸುತನಭಿ
ನವಾಗತಂ ಮಾನ್ಯನಪ್ಪನಾರಾಧ್ಯನೆ ದಲ್
ನಮಗೆಲ್ಲತೆಱದಿನದಱಿಂ
ದವೀವುದರಸಂಗೆ ಮುನ್ನಮೀ ತಂಬುಲಮಂ||೭೭||

ಆನಕ್ಕ ನಾಣ್ಚುವೆಂ ಪಿಡಿ
ನೀನೆ ನೃಪಂಗಿಕ್ಕು ತಂಬುಲಮನಱಿವೆನೆ ಪೇ
ಱೇನುಮನಾನೆಂದಂತಿಲ
ಜ್ಜಾನತಮುಖಿಯಾಗಿ ಕಾಂತೆ ಮೆಲ್ಲನೆ ನುಡಿದಳ್ ||೭೮||
ವಚನ : ಅಂತು ನುಡಿಯೆ ಮಹಾಶ್ವೇತೆ ಮತ್ತಮಾಗ್ರಹಿಸೆ ತಂಬುಲಂಗೊಡಲುಜ್ಜುಗಂಗೆಯ್ದು

ಬೆಮರಿಂ ಮುಳುಗಿದಪೆಂ ಸಂ
ಭ್ರಮದಿಂ ಬಿಳ್ದಪ್ಪೆನರಸ ಕೈಗುಡು ನೀಂ ಬೇ
ಗಮೆನಿಪ್ಪ ತೆಱದೆ ತಾಂಬೂ
ಲಮಿಳಿತಮಂ ಕಾಂತೆ ನೀಡಿದಳ್ ನಿಜಕರಮಂ ||೭೯||

ಎನಸುಂ ಮುಂದೆ ನಖಾಂಶು ನಿಳ್ಕೆ ನೃಪಹಸ್ತಾನ್ವೇಷಣಂಗೆಯ್ವವೊಲ್
ನಿನಗೆನ್ನಂ ಬಿಡದುಣ್ಮಿದೀ ಬೆಮರೆ ಕೈನೀರಾಗಿರಲ್ ತೋರ್ಕೆಗೊ
ಟ್ಟನಂಗಮಂ ಪಿಡಿ ನಿನ್ನ ಕೈಯೆಡೆಯನೊಂದಿರ್ದಪ್ಪುದಿನ್ನೆನಂ ಜೀ
ವನಮೆಂಬುದದಿನಿಕ್ಕಿದಳ್ ನಡುಗುತಂ ತನ್ವಂಗಿ ತಾಂಬೂಲಮಂ ||೮೦||

ವಚನ : ಅನಂತರಂ ಮಹಾಶ್ವೇತೆಗಂ ತಾಂಬೂಲಂಗೊಟ್ಟಳನ್ನೆಗಂ  

ಸುರುಳನೆ ಸುತ್ತಿದಂತೆ ಕೊರಲೊಳ್ ಮಿಱುಗುತ್ತಿರೆ ಮೂಱುರೇಖೆಗಳ್
ಮರಕತಕಾಂತಿಯಂ ತಳೆದು ನುಣ್ಗಱಿಗಳ್ ಮಿನುಗಲ್ಕೆ ವಿದ್ರುಮಾಂ
ಕುರದವೊಲೊಪ್ಪೆ ಚಂಚುಪುಟಮೊಯ್ಯನೆ ಬಂದುದು ಕನ್ಯಕಾಸಭಾಂ
ತರದೊಳಗೊಂದು ಶಾಡ್ವಳಿತ ಹರ್ಯ್ಮಮಣಿಪ್ರವರಾಂಶುಕಂ ಶುಕಂ ||೮೧||

ಮನಮಱಿಗುಂ ನರೇಂದ್ರಸುತನೆಂದಿನಿಸಳ್ಕೆನೆ ಸುತ್ತಲುಂ ಸಖೀ
ಜನಮಿರೆಯುಂ ವಿಚಾರಿಸೆನೆ ದುಃಖದೊಳಕ್ಕನಿರೆ ಲಜ್ಜೆಗಾ
ಯೆನೆ ಗುರುಗಳ್ಗೆ ಬೆಳ್ಕರೆನೆ ಚೇಟಕಿಯರ್ ನೆರೆದಿರ್ದರೆಂಬಿದಂ
ನೆನೆಯೆನೆ ಕೆಟ್ಟನೇನನಿರದಿಂತುಟು ವಿಭ್ರಮದಿಂದೊಡರ್ಚಿದೆಂ ||೯೩||

ಕನ್ನ ನಿಜಜೀವಿತಮುಮಂ
ತನ್ನುಮನಿರದಿತ್ತು ತೊಳ್ತುತನಮಂತಾಂ ಕೊಂ
ಡುಂ ನೆಱೆಯಳ್ ಸುಜನರ್ಗಿ
ನ್ನಿನ್ನನ್ನರ್ಗೇನ ಮಾಡಿಯುಂ ತಣಿವುಂಟೇ ||೧೨೫||

ಪೊಳೆವ ಸುಧಾಸೂತಿ ನಭ
ಸ್ಥಳದೊಳ್ ಕಣ್ಗೊಳಿಪ ತೆಱದೆ ಯುವರಾಜನುರ
ಸ್ಥಳದೊಳ್ ಮುಕ್ತಾವಳಿ ಕ
ಣ್ಗೊಳಿಸುಗುಮೆಂದಳ್ಕಱಿಂದಮಟ್ಟಿದಳೀಗಳ್ ||೧೨೮||

ತರಳಿಕೆಯ ಕೆಯ್ಯೊಳ್ಕಟ್ಟಿದ
ಳರಸ ಮಹಾಶ್ವೇತೆ ತಾನೆ ಬೇಱೊಂದನೆನು
ತ್ತಿರಸಲ್ಲದೆಂದು ಮುತ್ತಿನ
ಸರಮನದಂ ಕೊರಲೊಳಾಕೆ ಕಟ್ಟಿದಳಾಗಳ್ ||೧೩೧||

ಕಮಲಿನಿಗೆ ಕಮಲಬಂಧುಗೆ
ಕುಮುದಿನಿಗಾ ಕುಮುದಿನೀಶ್ವರಂಗೆಂತೀಗಳ್
ತಮಗಂತಿರ್ಪೆಡೆಗಳ್ ದೂ
ರಮಾದೊಡಂ ಪ್ರೀತಿ ಮಾಣದಾ ಕಲ್ಪಾಂತಂ ||೧೭೨||

ವಚನ : ಎಂದು ನುಡಿದು ಗಂಧರ್ವಕುಮಾರರಂ ಕರೆದರಸನಂ ಬೀಡಿಂಗೆಯ್ದಿಸಿಮೆಂದು
ಪೇಳೆ ವಿದಗ್ಧವಿದ್ಯಾಧರನೆಳ್ದು ಮಹಾಶ್ವೇತೆಗೆ ನಮಸ್ಕಾರಂಗೆಯ್ದು ಕಾದಂಬರಿಗೆ ಕೆಯ್ಗಳಂ ಮುಗಿದು
ಪಿರಿದು ನುಡಿಯೇವುದೆನಗಿಂ
ಪರಿಜನದೊಳಗೊರ್ವನೆಂದು ದೇವಿಯರೆನ್ನಂ
ಪರಿಭಾವಿದೆಂಬಿದನುಸಿ
ರ್ದರಸಂ ಪೊರಮಟ್ಟನಾಗಳೆತಃಪುರಮಂ ||೧೭೪||

೭•  ಕಾದಂಬರಿಯ ದ್ವಿತೀಯ ಸಂದರ್ಶನ ,

ವಚನ : ಅಂತು ಕಳೆದಾ ಮಱುದಿವಸಮಾ ಕನ್ನೆಯನೆ ನೆನೆವುತ್ತಮಾಸ್ಥಾನಮಂಟಪ ದೊಳಿರ್ಪನ್ನೆಗಂ
ಪಡಿಯರಂಬೆರಸು ಕೇಯೂರಕಂ ಭೋಂಕನೆ ಬಂದು

ವಿನಯಂ ಕೈಗಣ್ಮೆ ದೂರಾಂತದೊಳೆಱಗೆ ಕಂಡಿತ್ತಬಾಯಿತ್ತಬಾಯೆಂ
ಬಿನಮೈತಂದಂಘ್ರಿಪದ್ಮಕ್ಕೆಱಗೆ ತೆಗೆದು ತಳ್ಕೈಸಿದಂ ಪ್ರೀತಿಯಿಂ ಮು
ನ್ನ ನಿಜಾಪಾಂಗಾವಲೋಕಂ ಬಳಿಕೆ ಹೃದಯವಲ್ಲಿಂ ಬಳಿಕ್ಕಂತೆ ರೋಮಾಂ
ಚನಿಕಾಯೋದ್ಭೇದವಲ್ಲಿಂ ಬಳಿಕ ಭುಜಯುಗಂ ಸುತ್ತೆ ರಾಜೇಂದ್ರಚಂದ್ರಂ ||೧||

ಅರಸಿಯರ್ಗೆ ಮಹಾಶ್ವೇತೆಗೆ
ಪರಿಜನನಿವಹಕ್ಕೆ ಕುಶಲಮೇ ಪೇಳೆನಲಾ
ದರದಿಂದೆ ದೇವ ನೀಮಿಂ
ತಿರೆ ಬೆಸಗೊಂಡಂತೆ ಕುಶಲಮಂತವರ್ಗೆಲ್ಲಂ ||೩||

ಹಿಮಕರಮಯಮೆನಿಸಿದ ನಿಜ
ವಿಮಲಗುಣವ್ರಜಮೆ ತನ್ನಗಲ್ಕೆಯೊಳುಷ್ಣಾಂ
ಶುಮಯಮೆನಿಸಿದಪುವೆನೆ ಮು
ನ್ನಮೆ ತನ್ನಂ ಕಾಣದಿರ್ಪುದದು ಸುಖಮಲ್ತೇ ||೪||

ತನು  ಬಸಮಲ್ತು ಮತ್ಸಖಿಗೆ ಮನ್ಮಥನನ್ನನೆನಿಪ್ಪ ತನ್ನುಮಂ
ನೆನೆ ದಪಳೊರ್ಮೆ ಬಂದೆನಗೆ ಮಾಳ್ಪುದು ಪೆರ್ಮೆಯ ನಿಮ್ಮ ನಣ್ಪಿನಿಂ
ಜನಿಯಿಸಿದೀ ಕದರ್ಥನೆಗೆ ಸೈರಿಪುದಿಲ್ಲಿಗೆ ಬರ್ಪುದೆಂದು ಪೇ
ಳ್ದಿನಿವಿರಿದೊಂದು ದರ್ಪಮೆನಗಾದುದು ತನ್ನಯ ನಿರ್ಮಳತ್ವದಿಂ ||೭||

ಪದಪಿಂ ತಮ್ಮಾಳ್ಗಳನಿಂ
ತು ದೇವಿಯರ್ ನೆನೆವುದೆಂಬುದಿದು ಸಖಲಗುಣಾ
ಸ್ಪದೆಯೆನಿಪ ಮಹಾಶ್ವೇತೆಯ
ಪದಕಮಲಾರಾಧನೆಯ ತಪಃಫಲಮಲ್ತೇ ||೯||

ಹೃದಯಭವಪ್ಪಯಾಣಪಟಹ ಧ್ವನಿಯೆಂನಮೆತ್ತಲುಂ ಪೊದ
ಳ್ದೊದವಿದ ರತ್ನನೂಪುರಕಲಾಪಕಲಧ್ವನಿಗಂಚೆವಿಂಡು ತಂ
ಡದಿನುಲಿವುತ್ತಿರಲ್ ಕೆಳದಿಯರ್ವೆರಸಾಗಳೆ ನಿಮ್ಮನೀಕ್ಷಿಸಲ್
ಪದೆದಿರದೇಱಿದಳ್ ತರುಣಿ ತನ್ನ ರನ್ನದ ಕನ್ನೆಮಾಡಮಂ ||೧೧||

ಪೊಳೆವ ಭುವನಪ್ರದೀಪಂ
ಗಳೊಡನೆ ಕುಮುದಿನಿಗಳೊಡನೆ ಚಕ್ರಾಹ್ವಯಸಂ
ಕುಳದೊಡನೆ ನಿದ್ರೆಯಿಂದು
ತ್ಪಳಾಕ್ಷಿ ಕೋಟಲೆಗೊಳುತ್ತಮಿರುಳಂ ಕಳೆದಳ್ ||೧೬||

ಕುಳಿರ್ವ ಹಿಮಾಲಯದೊಳ್ ಕೋ
ಮಳೆ ನಿಜಪರಿವಾರಸಹಿತಮಿರ್ದಳ್ ಹಿಮವ
ತ್ತಳದೊಳ್ ತರಂಗಿಣಿಸಂ
ಕುಳದಿಂ ಬಳಸಿರ್ದ ದಿವಿಜನದಿಯೆಂಬಿನೆಗಂ ||೨೬||

ವಚನ: ಅಂತು ಕಾದಂಬರೀದೇವಿಯಂ ನೋಡಿ ದೂರದೊಳೆ ಕಂಡನನ್ನೆಗಂ ಮೂರ್ತಿ ನಾರಾಯಣಂ
ಬಂದನೆಂದು ಪೇಳಲುತ್ತರಳತಾರಕೆಯಾಗಿ

ಬರವನದಾರ್ ಪೆಳ್ದಟ್ಟಿದ
ರರಸಂ ಬಂದಪನೆ ಕಂಡಿರೇಂ ನೀವೆನಿತಂ
ತರಮಾವೆಡೆಯೆನುತೆನುತಂ

ಪರಿಜನಮಂ ಕಣ್ಸನ್ನೆಯಿಂ ಬೆಸಗೊಂಡಳ್ ||೩೪||

ನಡುಗುತ್ತಂಮೇಲುದೆಂದೊರ್ಮೆದಲೆ ತೆಗೆದು ಹಾರಾಂಶುವಂ ಸಾರ್ಚುತಂ ಸೋ
ರ್ಮುಡಿಯಂ ಸಸ್ವೇದಹಸ್ತಾಬ್ಜದಿನೆಳೆವುತಾತ್ಮಪ್ರತಿಚ್ಛಾಯೆಯಂ ಕೆ
ಯ್ಗುಡು ನೀನೆಂಬಂದದಿಂ ನಿರ್ಮಲತರ ಮಣಿಬದ್ದಾವನೀಭಾಗಮಂ ತ
ನ್ನೆಡಗೆಯ್ಯಿಂ ಮೆಲ್ಲನೊತ್ತುತ್ತೆಸೆವಲರ್ವಸೆಯಿಂ ಕಾಂತೆಯೆಂತಾನುಮೆಳ್ದಳ್ ||೩೬||

ವಸುಧಾಧೀಶನ ಪಪರಮ
ಪ್ರಸಾದಭಾಗಿನಿಯನಡಪವಳಿತಿಯನವಧಾ
ರಿಸುಪತ್ರಲೇಖೆಯೆಂಬುದು
ಪೆಸರೆಂದಾಸತಿಯನರಸಿಯಂ ಕಾಣಿಸಿದಂ ||೩೮||

ತನಗಾಗಳ್ ಪೊಡವಟ್ಟಳಂ ಪದಪಿನಿಂ ಪೊಣ್ಮಿತ್ತಬಾಯಿತ್ತ ಬಾ
ಯೆನುತಂ ತನ್ನ ಕೆಲಕ್ಕೆ ಕಾಂತೆ ಕರೆದಾದಂ ಭ್ರಾಂತಿಯಿಂದಂ ಸಖೀ
ಜನಮೆಲ್ಲಂ ನಡೆನೋಡೆ ಪಿಂತಿರಿಸಿಕೊಂಡಾಗಳ್ಮೊದಲ್ಗೊಂಡಲಂ
ಪಿನೊಳಾ ಕಾಂತೆಯ ಮೆಯ್ಯನೊಯ್ಯನೆಳವುತ್ತಿರ್ದಳ್ ಕರಾಂಭೋಜದಿಂ ||೪೦||

ವಚನ : ಆಗಳಾ ಕಾದಂಬರೀದೇವಿಯಕೆಳದಿ ಮದನಲೇಖೆಯೆಂಬಳ್ ಮೂರ್ತಿನಾರಾಯಣನ ಮೊಗಮಂ ನೋಡಿ

ಇದನೇನೆಂದಪುದಿಂತುಟೆಂದುಸಿರಲಾರ್ಗಂ ಬಾರದೀ ತಾಪದೊಂ
ದೊದವಿಂತೀ ಸುಕುಮಾರಭಾವಯುತೆಗಾದಂ ತಾಪಮಂಮಾಡದಾ
ವುದು ಪೇಳಿಂತುಟೆ ದಲ್ ಮೃಣಾಳಿನಿಗೆ ತೀವ್ರಾಗ್ನಿಸ್ವರೂಪಂಗಳಾ
ಗದೆ ಮಾಣ್ದಿರ್ದುವೆ ಚಂದ್ರಿಕಾಪ್ರಸರಮುಂ ನೀಹಾರವಿಸ್ತಾರಮುಂ ||೪೬||

ಆರೋ ಪಡೆದಪರಿದಂ ಕೇ
ಯೂರಕ ದೇವೀಪ್ರಸಾದಮಂ ಧನ್ಯೆಯಿವಳ್
ಸಾರಿರ್ದಪಳ್ ಗಡಿಂತೀ
ಕಾರುಣ್ಯಪದಕ್ಕೆ ಪತ್ರಲೇಖೆಯೆ ನೋಂತಳ್ ||೪೮||

ವಚನ : ಎಂದು ಪತ್ರಲೇಖೆಯನಿರಲ್ವೇಳ್ದು ನಡೆಗೊಂಡು ನಿಜಸ್ಕಂಧಾವಾರಮಂ ಪುಗುವಾಳ್

ಚರನುಜ್ಜೈನಿಯಿನೊರ್ವನಾಗಳೆ ಬರಲ್ ಕಾಣುತ್ತಮೌತ್ಸುಕ್ಯದಿಂ
ಪರಿವಾರಂಬೆರಸೆಮ್ಮ ತಂದೆಯುಮಶೇಷಾಂತಃಪುರಸ್ತ್ರೀಜನಂ
ಬೆರಸೆಮ್ಮಬ್ಬೆಯುಮಿರ್ದರೇ ಸುಖದಿನೆಂದಾವಿರ್ಭವತ್ಪ್ರೀತಿನಿ
ರ್ಭರವಿಸ್ತಾರಿತನೇತ್ರನಂದು ಬೆಸಗೊಂಡಂ ಚಂದ್ರಚೂಡಾಹ್ವಯಂ ||೪೯||

ವಚನ : ಅಂತು ಬೆಸಗೊಳ್ವುದುಮಾ ಲೇಖವಾಹಕಂ ಪೊಡಮಡುತ್ತೈದೆವಂದು ದೇವರ್
ಬೆಸಸಿದಂದದೊಳೆಲ್ಲರುಂ ಸುಖದಿನಿರ್ದರೆಂದು ಬಿನ್ನವಿಸಿ ನಿಮ್ಮ ತಂದೆಯರಟ್ಟಿದ ರಾಜಾದೇಶ
ಮಿದೆಂದು ಲೇಖನದ್ವಿತಯಮಂ ನೀಡೆ

ಯುವರಾಜನೃಪಂ ನಯವಿನ
ಯವಿನೂತಂ ತಲೆಯೊಳಾಂತು ಕೈಕೊಂಡು ಮಹೋ
ತ್ಸವದಿಂದಂ ರಾಜಾದೇ
ಶವನಾಗಳ್ ಬಿರ್ಚಿನೋಡಿ ತಾಂ ಬಾಚಿಸಿದಂ ||೫೦||

ಪ್ರಜೆಯೆಲ್ಲಂ ಕ್ಷೇಮದಿಂದಿರ್ದುದು ಕುಶಲದಿನಿರ್ದಪ್ಪೆವಾವಾದೊಡಂದಿ
ಗ್ವಿಜಯಂಗೆಯ್ಯಲ್ಕೆ ಪೋದಂ ಪಲವು ದಿವಸಮಾದತ್ತು ಕಾಣಲ್ಕೆವೇಳ್ಕುಂ
ವಿಜಯಾಲಂಕಾರನಂ ಪುತ್ರನನೆನುತ ಮಹೋತ್ಕಂಠೆಯಿಂ ತನ್ನ ಮಾತೃ

ವ್ರಜಮಿರ್ದತ್ತೋಲೆಯಂ ಬಾಚಿಸುವುದು ತಡಮೆಳ್ತಂದು ತಾಂ ಕಾಣ್ಬುದೆಮ್ಮಂ||೫೧||

 ವಚನ : ಕೇಯೂರಕಂಗೆ ನೀನಿಂತು ಪೇಳ್ವುದು

ನೆನೆಯದೆ ತಮ್ಮ ವತ್ಸಲತೆಯಂ ಪರಿಭಾವಿಸದೊಳ್ಪನಳ್ಕಱಂ
ಮನದೊಳಣಂ ವಿಚಾರಿಸದೆ ನಿಸ್ಪ್ರಹತಾತ್ಮಕನೆಂಬಳೀಕಭ
ಕ್ತನನುಮುಪಚಾರಶೀಲನುಮೆನಿಪ್ಪೆನಗಂ ನುಡಿಯೊಂದು ಮಾಟವೊಂ
ದೆನಿಸಿದ ಮಾನವಂಗೆನಗೆ ದೇವಿ ಹಸಾದಮನೇಕೆ ಮಾಡಿದಳ್ ||೫೩||

ಎನಸುಂ ಕೈವಾರದಿಂದಿಲ್ಲದ ಗುಣಗಣಮಂ ರಾಗದಿಂ ಕೆಮ್ಮೀ ಪಾಂ
ಥನೊಳಧ್ಯಾರೋಪಣಂಗೆಯ್ದೆನಗನವರತಂ ಬಣ್ಣಿಸುತ್ತಿರ್ದಳೀ ಮ
ರ್ತ್ಯನೊಳಾವೊಳ್ಪಪ್ಪೊಡೆಂತೀ ತೆಱನುಮರಿದೆನುತ್ತಂ ಮಹಾಶ್ವೇತೆಯಂತಾ
ಮನದೊಳ್ ಮೇಣ್ ಮಾತಿನೊಳ್ ಮೇಣಱಿಗುಮರಸಿಯೆಂದಾಂ ಕರಂ ನಾಣ್ಚಿದಪ್ಪೆಂ ||೫೪||

ಜನಕಾಜ್ಞೆ ಮೀಱಲಂಗಮೆ
ತನುವಿಂತವರೊಡವೆಯಾಗಿ ಸಲ್ಗೆಮ ಗಂಧ
ರ್ವನಿವಾಸಕ್ಕನುವಿಸುವೀ
ಮನವಪ್ಪೊಡೆ ತನಗೆ ಮಾಱುವೋದತ್ತೀಗಳ್ ||೫೫||

೮• ಚಂದ್ರಾಪೀಡನ ಪುನರಾಗಮನ

ಯುವರಾಜಂ ಬಂದೀಗಳ್
ತವಂಗದಲ್ಲಿರ್ದನೆಂದು ಪರಮೋತ್ಸವದಿಂ
ತವತವಗೆ ಪರಿದು ಪರಿಜನ
ನಿವಹಂ ಬಿನ್ನವಿಸೆ ಕೇಳ್ದು ತಾರಾಪೀಡಂ ||೫||

ಸುರಿಯುತ್ತಿರ್ದ್ದತ್ತು ಮುಕ್ತಾಫಲದ ಸರಿಗಳಂ ಕಲ್ಪಭೂಜಾತಮೆಂಬಂ
ತಿರಲೆತ್ತಂ ಹರ್ಷವಾರ್ಬಿಂದುಗಳುಗುತರೆ ಭೋರೆಂಬಿನಂ ಪಾಲಮುನ್ನೀರ್
ತೆರೆಯಂತಿರ್ದುತ್ತರೀಯಂ ನೆಲದೊಳಲೆಯಿಸುತ್ತಿರ್ದ ಮೂರ್ಧಾಭಿಷಿಕ್ತರ್
ಬೆರಸಾನಂದಾತಿಭಾರಾಲಸಪದನಿದಿರೊಳ್ ಬಂದನಾ ಸಾರ್ವಭೌಮಂ ||೬||

ಅರಮನೆಯುಮವಂತಿಯುಮು
ರ್ವರೆಯುಂ ರಾಜ್ಯಮುಮಿವೆಲ್ಲಮೇವುದೊ ಕಾದಂ
ಬರಿಯಿಲ್ಲದೆಂದು ವಿರಹಾ
ತುರಹೃದಯಂ ನೃಪತನೂಭವಂ ಚಿಂತಿಸಿದಂ ||೭||

ಅರಸನಿರುಳಾಗೆ ಪಗಲಿನ
ಬರವಂ ಪಗಲಾಗಲಿರುಳ ಬರವಂ ಪಾರು
ತ್ತಿರುಳುಂ ಪಗಲುಂ ಗಂಧ
ರ್ವರಾಜನಂದನೆಯ ವಿರಹದಿಂ ಚಿಂತಿಸಿದಂ ||೮||

ವಚನ : ಮತ್ತಂ ಚಿತ್ರರಥನಂದನೆಯವಾರ್ತೆಯಂ ಕೇಳಲುತ್ಕಂಠಿತನಾಗಿ ಪತ್ರಲೇಖೆ
ಬರ್ಪ ಸೈಪನೇ ಬಯಸುತ್ತಮಿರಲಾಹಕೆಯಂ ಕೆಲವಾನುದಿವಸಕ್ಕೊಡಗೊಂಡು ಬಂದು ಮೇಘ ನಾದಂ
ಪ್ರಣಾಮಪುರಸ್ಸರಂ ಕಾಣಿಸೆ ನೃಪರೂಪಚಂದ್ರನಿದಿರೇಳ್ವುದುಂ ಪತ್ರಲೇಖೆ ತದಂಘ್ರಕಮಲಕ್ಕೆಱಗಿದಾಗಳ್

ಜನಪತಿ ಸಾಜದಿಂದಮೆ ಪಸಾದಮನಾದಮೆ ಮಾಡುತಿರ್ದನಾ
ವನಿತೆಯ ಮೇಲೆ ಚಿತ್ರರಥನಂದನೆಯತ್ತಣಿನಾಗಳೆಳ್ತರಲ್
ಮನದ ಪಸಾದಮುಂ ಪದಪುಮೊರ್ಮೆಯೆ ನೂರ್ಮಡಿಯಾಗೆ ಸಸ್ಮಿತಾ
ನನನಮರ್ದಪ್ಪಿದಂ ತೆಗೆದು ನಿರ್ಭರಹರ್ಷದೆ ಪತ್ರಲೇಖೆಯಂ ||೯||

ವಚನ : ಅಂತು ಕುಳ್ಳಿರ್ದು ಪತ್ರಲೇಖೆಯ ಮೊಗಮಂ ನೋಡಿ  

ಎನಿತು ದಿನಮಿರ್ದೆ ಗಂಧ
ರ್ವನ ನಂದನೆಯೊಂದು ಪದಪದೆಂತುಟು ನುಡಿಗಳ್
ಮನಮೊಸೆದು ನಮ್ಮ ದೆಸೆಯಂ
ನೆನೆವವರಾರಲ್ಲಿ ಗೋಷ್ಠಿಯೇನಿಂದುಮುಖಿ ||೧೨||

ವಚನ : ಎಂದು ನೃಪರೂಪಚಂದ್ರಂ ಬೆಸಗೊಳ್ವುದುಂ ದೇವ ತಾತ್ಪರ್ಯದಿನವಧಾರಿಸುವುದೆಂದು
ನೀವಿತ್ತಬಿಜಯಗೈಯಲೊಡನೆಯಾ ಕೇಯೂರಕನೊಡನೆ ಪೋಗಿ ಮುನ್ನಿನಂದ
ದೊಳೆ ಪಟ್ಟಿರ್ದ ಕಾದಂಬರೀದೇವಿಯ ಕೆಲದೊಳ್ ಕುಳ್ಳಿರ್ದು ಪೊಸತೆನಿಸಿದ ಪಸಾದಮನನು
ಭವಿಸುತ್ತಮಿರ್ದೆನಲ್ಲದೆಯುಂ

ಪದಪಿನ ಮಾತುಗಳ್ ಪಲವುಮಂ ಬಿಡದಾಡಿದೊಡಲ್ಲಿ ಬರ್ಪುದಾ
ವುದು ಗಡ ದೇವ ಮನ್ನಯನದೊಳ್ ನಯನಂ ಕರದೊಳ್ ಕರಾಬ್ಜವಂ
ಗದೊಳೆಸೆವಂಗಯಷ್ಟಿ ಪೆಸರಕ್ಕರದೊಳ್ ನಿಜವಾಣಿ ಕೂರ್ಮೆಯೊಳ್
ಹೃದಯವದೊರ್ಮೆಯು ನೆಲಸಲಂಗನೆಗಿಂತಿರೆ ಪೋದುದಾದಿನಂ ||೧೩||

ಎನಗೀಗಳ್ ನಿಕ್ಕುವಂ ವಲ್ಲಭತೆಯೆಡೆಯೊಳೆಮ್ಮಬ್ಬೆಯಿಂದಯ್ಯನಿಂದ
ಕ್ಕನಿನೀ ಪ್ರಾಣಂಗಳಿಂದತ್ಯಧಿಕಮೆನಿಸಿ ಮಚ್ಚಿತ್ತದೊಳ್ ನಿಂದೆ ನೀಂ ನಿ
ನ್ನನದೆಂದಾಂ ಕಂಡೆನಂದಿಂಬಳಿಕೆ ಸಖಿಯರಂ ಪತ್ತುವಿಟ್ಟೀ ಮನಂ ನಿ
ನ್ನನೆ ನೇಡುಂ ನಾಡೆ ನಂಬಿರ್ದಪುದಱಿಯೆನಿದಿನ್ನೆಂತುವಾಂ ಪತ್ರಲೇಖೆ ||೨೨||

ಕನಸಿನೊಳಾವನಾಂ ಮಱೆದು ನಿದ್ರೆಗೆಯ್ಯುತಿರೆ ಬಂದುವಂದು ಕೆ
ಮ್ಮನೆ ಕಿವಿಯೋಲೆಯಲ್ಲಿ ಕುರುಪಂ ಬರೆವಂ ಛಲದಿಂದ ಬೇಡವೇ
ಡೆನೆನಡೆನೋಡುವಂ ಭವನನಂದನದೊಳ್ ಸುಳಿಯುತ್ತಿರಲ್ಕೆ ಪಿಂ
ತನೆ ಮಱೆಯಿಕ್ಕಿ ಬಂದು ಕಡುಗೂರ್ತವೊಲೆನ್ನಯ ಬೆನ್ನನಪ್ಪುವಂ ||೨೮||

ಶ್ವಸಿತಾನೀಕಂಗಳಿಂದಂ ಕದಪಿನ ಬೆಮರಂ ನಾಡೆ ಕೂರ್ತಂದದಿಂದಾ
ರಿಸುವಂ ಕಸ್ತೂರಿಯಿಂದೆನ್ನಯಮೊಲೆಗೆಲದೊಳ್ ಪತ್ರಭಂಗಂಗಳಂ ಚಿ
ತ್ರಿಸುವಂ ಕಂಕೆಲ್ಲಿಯಂ ಲೀಲೆಯಿನೊದೆವೆಡೆಯೊಳ್ ಮಾಣದಾತ್ಮಾಂಗಮಂ ಸಂ
ದಿಸುವಂ ಪೇಳೇವೆನೆಂತಾಂನಿಯಮಿಸಿದಪ್ಪೆನಾ ಧೂರ್ತನಂ ಪತ್ರಲೇಖೆ ||೨೯||

ಮುನಿಯಲ್ಕಾಗದು ಯುವರಾ
ಜನ ದೋಷಮಿದಲ್ತು ಕಮಲಮುಖಿ ಕೇಳಿದು ಕಾ
ಮನ ದೋಷಮೆಂಬುದುಂ ಕಾ
ಮನೆಂಬನಾರೆಂದುಮಱಿಯನಿಂತಿರೆ ನೆಗಳ್ದಂ ||೩೦||

ಇಲ್ಲಿಗೆ ಮನುಜಮನೋಜನೆ
ಬಲ್ಲನುಪಾಯಮನದರ್ಕೆ ನೀನೀಗಳ್ ತ
ಳ್ವಿಲ್ಲದೆ ಬೆಸಸೆನ್ನಂ ಭೂ
ವಲ್ಲಭನುಮನಿಂದೆ ತಂದಪೆಂ ಚಂದ್ರಮುಖೀ ||೩೩||

ಪದದೆನ್ನಂ ಕಾಮನಿತ್ತಂ ತನಗೆನಲದು ಪೊರ್ದಲ್ ನೆವಂ ಕೂರ್ಪೆ ನಾನೆಂ
ಬುದು ವೇಶ್ಯಾಲಾಪವಾಂ ತನ್ನಯ ವಿರಹದೆ ಸತ್ತಪ್ಪೆನೆಂಬುದು ದೃಷ್ಟ
ಕ್ಕದಸತ್ಯಂ ಬರ್ಪೆ ನಾನೆಂಬುದು ಚಪಲತೆ ತಾಂ ಬರ್ಪುದೆಂದಂದು ಸೌಭಾ
ಗ್ಯದ ಗರ್ವಂ ಮೇಲೆ ಬಿಳ್ದಾನೆಳಸಿದಪೆನೆನಲ್ ಬಂಧಕೀಧಾರ್ಷ್ಯ್ಟಮಲ್ತೆ ||೩೫||

ಇನಿಸಂ ಬಂದ ಬಳಲ್ಕೆಯಂ ಬಗೆಯದಾಂ ಪೋದಪ್ಪೆನೆಂಬನ್ನನಾ
ವನೊ ಪೇಳಿಂತಿರೆ ದೇಶಕಾಲಗತಿಯಂ ನಿನ್ನಂತಿರಲ್ ಬಲ್ಲನಾ
ವನೊ ನಿರ್ವ್ಯಾಜದೆ ಭಕ್ತಿಭಾವನೆಯನೆನ್ನೊಳ್ ನಿನ್ನವೊಲ್ ತೋರ್ಪನಾ
ವನೊ ನೀನೆಂದುದೆ ಕಜ್ಜಮಿಂತಿದನೆ ಬೇಗಂ ಮಾಡು ಕೇಯೂರಕಾ ||೭೯||

ಪದಪಿಂದಂ ನೋಡಿ ಬಾಷ್ಪಾಕುಲನಯನದೆ ತಳ್ಕೈಸಿ ರೋಮಾಂಚದಿಂದಂ
ಪುದಿದಿರ್ದುದ್ದಾಮಬಾಹುದ್ವಿತಯದಿನದು ಬೇಱೊಂದು ಸಂದೇಶಮೆಂಬಂ
ದದಿನಾಗಳ್ ತಾನೆ ಕೇಯೂರಕನ ಕಿವಿಯೊಳುಲ್ಲಾಸಿತಾನೇಕ ವರ್ಣಾ
ಸ್ಪದಮಪ್ಪಾತ್ಮೀಯ ಕರ್ಣಾಭರಣಮನೊಲವಿಂದಿಕ್ಕಿದಂ ರಾಜಪುತ್ರಂ ||೮೨||

ಕಂಡಱಿವಂತೆ ಮುನ್ನ ಶುಕನಾಸತನೂಭವನಾಗಳಾ ಲತಾ
ಮಂಡಪಮಂ ಕರಂ ಮನದೆ ಮತ್ತಮೊಱಲ್ದು ನೋಡುತಂ
ಕಂಡರಿಸಿಟ್ಟರೋ ಕಡೆದರೋ ಕರುವಿಟ್ಟರೊ ನಿದ್ದೆ ಬಂದು ಕೆ
ಯ್ಕೊಂಡುದೊ ಪೇಳಿಮೆಂಬಿನೆಗಮಲ್ಲಿಯೆ ನಿಂದನದೊಂದು ಜಾವಮಂ ||೧೧೩||

ತನುವಂ ತಾಳ್ದಿರಲಾಱದೊರ್ಮೊದಲೆ ಮೂರ್ಛಾವೇಗದಿಂದಿಕ್ಕುವ
ಟ್ಟನವೊಲ್ ಝೊಂಪಿಸಿ ಜೋಲ್ದು ನೇಲ್ದು ನೆಲದೊಳ್ ಕುಳ್ಳಿರದನೇನಾನುಮೊಂ
ದನೆ ತನ್ನೊಳ್ ಪರಿಭಾವಿಸುತ್ತಮೆನಿತಾನುಂ ಪೊಳ್ತು ನಿಷ್ಪಂದಗಾ
ತ್ರನುಮುದ್ಬಾಷ್ಪನಿಮಗ್ನನೇತ್ರನುಮೆನಲ್ ತನ್ಮಂತ್ರಿಮುಖ್ಯಾತ್ಮಜಂ ||೧೧೪||

ತರುವೀಧೀವ್ರಾತದೊಳ್ ಕಳ್ತಲೆವಿಡುವ ತಮಾಲಂಗಳೊಳ್ ಮಲ್ಲಿಕಾಮಂ
ದಿರದೊಳ್ ನಾನಾಲತಾಮಂಟಪದೊಳೆಸೆವ ಬೀಳ್ಜೊಂಪದೊಳ್ ದಿವ್ಯ ಪದ್ಮಾ
ಕರತೀರೋಪಾಂತ ಸಿದ್ದಾಯತನದೊಳೆನಸುಂ ಭ್ರಾಂತಿಯಿಂ ಭಾವಿಸುತ್ತ
ಚ್ಚರಿವಟ್ಟೇನಾನುಮಂ ಕೆಟ್ಟುದನಱಸುವವೋಲ್ ಕೂಡೆ ನೋಡುತ್ತ ಮಿರ್ದಂ ||೧೧೭||

ಇನ್ನಾ ಕಾದಂಬರಿಯುಮ
ನೆನ್ನಯ ಕೆಳೆಯನುಮನೆಂತುಮಾಂ ಕಂಡೆನೆನು
ತ್ತುನ್ನೃಪತನೂಜನಾಗಳ್
ತನ್ನೊಳೆ ಬಗೆಯುತ್ತಮೆನಸುಮುತ್ಸಾಹಿಸಿದಂ ||೧೫೩||

ಒಲವಿನೊಳಾಗಳೊಲ್ದೆಱಗೆ ಪೆರ್ಮೊಲೆಗಳ್ ತೊರೆದುರ್ಚೆ ಪಾಯ್ವ ಪಾ
ಲೊಳೆ ಮಿಸಿಸುತ್ತಮೆತ್ತಿ ಮಗನಂ ಬಿಗಿಯಪ್ಪಿ ಪೊದಳ್ದ ಕಣ್ಣನೀ
ರ್ಗಳನೊಳಸೇದಿಸಿ ತಾಂ ಪರಸಿ ಮತ್ತಮಲಂಪಳಿಯಾಗೆ ನೋಡಿ ಬೀ

ಳ್ಕೊಳಿಸಿದಳಾ ವಿಲಾಸವತಿ ಧೀರತೆಯಿಂ ಬಲಿಕೆಯ್ದು ಚಿತ್ತಮಂ ||೧೫೬||

೯•  ಚಂದ್ರಾಪೀಡನ ಪ್ರಾಣವಿಯೋಗ

ಎನಗೆನಸುಂ ಲಜ್ಜಿಸಿ ಪೋ
ಪನ ಬೆನ್ನೊಳ್ ಪೋಗಿ ತೆಗೆದು ತಳ್ಕೈಸುತವಾ
ತನದೊಂದು ಲಜ್ಜೆಯಂ ಕಳೆ
ದನುಭವಿಪೆಂ ಮತ್ಸುಹೃತ್ಸಮಾಗಮಸುಖಮಂ ||೧||

ಆತನುಮಾನುವಾಗಳೆ ಮದಾಗಮನೋದ್ಯತಹರ್ಷೆಯಂ ಮಹಾ
ಶ್ವೇತೆಯನೆಯ್ದೆ ಕಂಡು ಬಳಿಕಂತೆ ತದಾಶ್ರಮದೊಳ್ ತುರಂಗಸಂ
ಘಾತಮುಮಂ ನೃಪಾತ್ಮಜರುಮಂ ನಿಲಿಸಿಟ್ಟೊಲವಿಂದಮಾ ಮಹಾ
ಶ್ವೇತೆಯ ಬೇಗಮೊಯ್ಯೆ ಪುಗದಿರ್ಪೆವೆ ನಚ್ಚಿನ ಹೇಮಕೂಟಮಂ ||೨||

ದೆಸೆಗೆಟ್ಟುದ್ಬಾಷ್ಪದಿಂದಂ ತರಳಿಕೆ ಪಿಡಿದೆಂತಾನುವಾತ್ಮಾಂಗಮಂ ನೆ
ಮ್ಮಿಸೆ ಜೋಲ್ದಂತಾ ಗುಹಾದ್ವಾರದ ಶಿಲೆಯೊಳೆ ಮನ್ಯೂದ್ಗಮಕ್ಷೋಭದಿಂ ಕಂ
ಪಿಸುತಂ ಪ್ರಾವರ್ಷಧಾರಾವಳಿವೊಲೊಗೆವ ಕಣ್ಣೀರ್ಗಳೊಳ್ ತೇಂಕುತಂ ದುಃ
ಖಸಹಸ್ರೋದ್ವೇಜನಾಧೋಮುಖಿಯೆನಿಪ ಮಹಾಶ್ವೇತೆಯಂ ಕಂಡನಾಗಳ್ ||೨೧||

ಪಿರಿದುಂ ಹರರ್ಷಮನೆನ್ನಯ
ಬರವಿಂದಂ ಮಾಡದೀ ಮಹಾಶ್ವೇತೆಯದೊಂ
ದಿರವಿಂತಿದೇನೊ ಕಾದಂ

ಬರಿಗೇನಾನೊಂದನಿಷ್ಟಮಾಗಲೆವೇಳ್ಕುಂ ||೨೨||

ನಿನಗೇವೇಳ್ದಪಳೀಕೆ ಕೇಳಿಸಿದೆನಾಂ ಮದ್ದುಃಖಮಂ ಮುನ್ನೆ ನಿ
ನ್ನನದುಃಖಶ್ರವಣಾರ್ಹನಂ ಸಕಲದುಃಖಾವಾಸೆಯೆಂ ಜೀವಿತ
ಕ್ಕೆ ನಿಬದ್ಧಾಸೆಯನತ್ರಪಾತ್ಮಿಕೆಯನೀಗಳ್ ಮತ್ತೆಯುಂ ಕೇಳಿಸ
ಲ್ಕನುಗೆಯ್ದಪ್ಪೆನಿದೊಂದು ದುಃಶ್ರವಮುಮಂ ರಾಜಾಧಿರಾಜಾತ್ಮಜಾ ||೨೩||

ನಸುದೋಱುತ್ತಿರ್ದ ನುಣ್ಮೀಸೆಗಳುಮತಿಮೃದುಸ್ನಿಗ್ಧಕೇಶಂಗಳುಂ ಕ
ಣ್ಗೆಸೆಯಲ್ ಮೂಲೋಕಮಂ ಯವ್ವನಚತುರತರಾಪಾಂಗದಿಂದೊಂದು ಸೀರ್ಪು
ಲ್ಗೆಸೆವನ್ನಂ ಮಾಡುತಂಗಪ್ರಭೆಯೊಳಖಿಲ ಕಾಂತಾರಮಂ ಕೂಡೆ ತೇಂ
ಡಿಸುತಂ ವಿಪ್ರೋತ್ತಮಂ ನಿನ್ನಯ ಹರಯದವಂ ಬಂದನೊರ್ವಂ ಕುಮಾರಂ ||೨೪||

ವಚನ : ಅಂತು ಬಂದಂತಃರಣದೆನುನ್ಮುಕ್ತನಾದಂತೆಯುಂ ಸಕಲೇಂದ್ರಿಯಂಗಳಿಂ ವಿಕಲನಾದಂತೆಯುಂ
ಉತ್ತರಳಮುಖನುಂ ಉತ್ಫುಲ್ಲಿತಾಕ್ಷನುಮೆನಿಸಿ ಬನದೊಳಲ್ಲಿಗಲ್ಲಿಗೆ ಬದ್ಧವಲಕ್ಷ್ಯದೃಷ್ಟಿಯಿನೇನಾನುಂ ಕೆಟ್ಟದನರಸುವನಂತೆನ್ನ ನೋಡುತ್ತಮೆಯ್ದೆವಂದು ಕಂಡಱಿವನಂತೆಯುಮೇನಾನುಮಂ
ಪ್ರಾರ್ಥಿಪನಂತೆಯುಂ ಬೆಸಗೊಳ್ಳದೆಯುಂ ನಿಜಾವಸ್ಥೆಯಂ ಶಿವೇದಿಸುವಂತೆಯುಂ
ಲಜ್ಜಿಸುವಂತೆಯುಮುಮ್ಮಳಿಸುವಂತೆಯುಮಾಗಿ

ಸುರಿತರೆ ಬಾಷ್ಪಪೂರಮೆಮೆಯಿಕ್ಕದೆ ಕೆನ್ನೆಯನೆಯ್ದೆ ನೀಳ್ದು ಬಿ
ತ್ತರಿಪ ಬಳಲ್ಪೆಳರ್ವೆರಸು ಸುತ್ತುವ ಮುತ್ತುವಪಪಾಂಗಮಾಲೆಯಿಂ
ಬರೆತೆಗೆದಪ್ಪನಪ್ಪಿದಪನೆನ್ನೊಳಪೊಕ್ಕಪನೆಯ್ದೆ ಪೀರ್ದಪಂ
ಪಿರಿದುವೆನಲ್ಕೆ ತದ್ವಿಜಕುಮಾರಖಕನೆನ್ನನೊಱಲ್ದು ನೋಡಿದಂ ||೨೫||

ವಚನ : ಅಂತು ನೀಡುಂ ನೋಡುತ್ತಮೆನ್ನನಿಂತೆಂದಂ


ಭುವನದೊಳೆಲ್ಲಂ ತಂತ
ಮ್ಮವಯೋರೂಪಕ್ಕೆ ತಕ್ಕುದಂ ನೆಗಳ್ದೊಡೆ ಮೆ
ಮೆಚ್ಚುವರೆಳವೆಗಮಸದೃಶಮೆನಿ
ಸುವನುಷ್ಠಾನದೊಳಿದೇಕೆ ನಿನ್ನಯ ಯತ್ನಂ ||೨೬||

ಇರಿಸಲ್ಕೆ ತಕ್ಕುದೊಲವಿಂ
ದುರದೊಳೆನಿಪ್ಪೊಂದು ಮಾಲತೀಮಾಲಿಕೆಯೊಳ್
ದೊರೆಯೆನಿಪ ನಿನ್ನ ತನುವಂ
ಕೊರಗಿಪುದೆ ಲತಾಂಗಿ ಘೋರತರ ತಪದಿಂದಂ ||೨೭||

ಸುಮನೋಬಾಣಜಯಪ್ರದಾಯಕತಮಂ ನಿನ್ನೀ ತ್ರಿಲೋಕಾಭಿರಾ
ಮಮೆನಿಪ್ಪಾಕೃತಿ ದೇವದುರ್ಲಭತರಂ ನಿನ್ನೀ ಜಗದ್ವಂದನೀ
ಯಮೆನಿಪ್ಪದ್ವಯವಪ್ರತರ್ಕ್ಯಮಹಿಮಂ ನಿನ್ನೀ ಮಹೋದಾರಮ
ಪ್ರಮಿತೈಶ್ವರ್ಯಮೆನಲ್ಕೆ ಮತ್ತೆ ತಪದಿಂ ತನ್ವಂಗಿ ನೀವೇಳ್ಪುದೇಂ||೨೮||

ಸರಸ ಮೃಣಾಳಿಕೆಯಂ ಮೃದು
ತರ ತುಹಿನಂ ಕೊರಗಿಪಂತೆ ಶಾಂತಿರಸಕ್ಕಾ
ಗರಮೆನಿಪ್ಪಾ ತಪಮೆ ನಿನ್ನಂ
ಕೊರಗಿಸುತಿರೆ ತರುಣಿ ಪಿರಿದುವಾಂ ಕೊಲಗಿದಪೆಂ ||೨೯||

ಸುಂದರಿ ಜೀವಲೋಕದ ಸುಖಕ್ಕೆ ಪರಾಙ್ಮುಖಿಯರ್ಕಳಾಗಿ ನಿ
ನ್ನೊಂದಿಗರೀ ತಪಕ್ಕೆಳಸಿದಂದು ಮನೋಜನ ಬಿಲ್ಬಲ್ಮೆ ಪೂ
ರ್ಣೇಂದುವಿನುಜ್ಜಳಕ್ಕೆ ಮಧುಮಾಸದ ಗೋಸನೆ ತುಂಬಿಯಿಂಚರಂ
ಬಂದೆಳಮಾವಿನೇಳ್ಗೆ ಬಗೆದಂದು ನಿರರ್ಥಕಮಾಗದಿರ್ಕುಮೇ ||೩೦||

ನೀನಾರ್ಗೆ ಬಂದೆಯೆತ್ತಣಿ
ನೇನಂ ಬೆಸಗೊಳ್ವೆಯೆನ್ನನೆಂದಾತನನಂ
ತೇನುಮನಾಂ ಬೆಸಗೊಳ್ಳದೆ
ಮೌನದಿನೊರ್ದೆಸೆಗೆ ತೊಲಗಿದೆಂ ನೃಪತಿಲಕಾ ||೩೧||


ಅಲರ್ದಚ್ಛೋದನವೋತ್ಪಲಪ್ರಸರ ದಿವ್ಯಾಮೋದದೊಳ್ ಸಂದು ನಿ
ರ್ಮಲ ಚಂದ್ರದ್ಯುತಿವರ್ಷಹರ್ಷಿತ ಚಕೋರಾನಂದವಾರ್ಬಿಂದು ಸಂ
ಕುಲದೊಳ್ ಮಿಂದು ಚಲಲ್ಲತಾವಳಿಗೆ ಲಾಸ್ಯಾರಂಭಮಂ ಯಂದು ತ
ಣ್ಣೆಲರೂದುತ್ತಿರಲಾನದರ್ಕೆಳಸಿ ಪಟ್ಟಿರ್ದೆಂ ಶಿಲಾಪಟ್ಟದೊಳ್ ||೩೪||

ಎಲೆ ಕೇಡಾಯ್ತೆನಗೋವೊ ಮತ್ತಮಿವನೆನ್ನಂ ಕೆಯ್ಯೊಳಂ ಬಂದು ಮು
ಟ್ಟಲೊಡಂ ಪತ್ತುವಿಡಲ್ಕೆವೇಳ್ಕಸುವಂ ಮೆಯ್ಯೊಡಿಡಿದೆಂ ದುಃಖಸಂ
ಕುಲಕೋರಂತಿರೆ ಪುಂಡರೀಕನನೆ ಮತ್ತಂ ಕಾಣ್ಬೆನಾನೆಂದೆ ನಿ
ಷ್ಫಲಮಾಯ್ತಕ್ಕಟ ಮಂದಭಾಗ್ಯೆಗೆನಗಿಂತೀ ಪ್ರಾಣಸಂಧಾರಣಂ ||೩೮||

ನುಡಿವನ್ನನೆನ್ನನೀ ಪರಿ
ಸಿಡಿಲೇತಕೆ ಕೆಡೆದುದಿಲ್ಲ ನಿನ್ನಯ ಸಿರದೊಳ್
ಉಡುಗಿದುದಿಲ್ಲಮುಸಿರ್ ನೂ
ರ್ಮಡಿಯೆನಲೀ ಜಿಹ್ವೆ ಬಿಱಿದುದಿಲ್ಲ ದುರಾತ್ಮ ||೪೧||

ಈ ತೆಱದಿಂದಂ ಗಳಹುವ
ಪಾತಕಿ ನೀಂ ನೀತಿಮಾರ್ಗವಱಿಯದ ತಿರ್ಯ
ಗ್ಣಾತಿಯೊಳೆ ಜನ್ಮವೆತ್ತದ
ದೇತರ್ಕೆ ಮನುಷ್ಯಜಾತಿಯೊಳ್ ಜನಿಯಿಸಿದೈ  ||೪೩||

ವಚನ : ಮತ್ತಮೆಲೆ ಮತ್ತ ನೀನಿಂತು ನಗೆಗೀಡಾದ ನುಡಿಗಳಂ ನುಡಿಯುತ್ತಮೆನಗೆ
ಮುಳಿಸನಾದೊಡಂ ಪುಟ್ಟಿಸಲಿಲ್ಲಮದುಕಾರಣದಿಂ ನಿನ್ನ ನುಡಿಗನುರೂಪಮಪ್ಪ ಜಾತಿಯೊಳ್
ಪುಟ್ಟಿದೊಡೆಮ್ಮ್ನರನೆಂದುಂ ಕಾಮಿಸೆಯೆಂದು ನುಡಿದೊಡನಾಂ ಚಂದ್ರಾಭಿಮುಖಿಯಾಗಿ
ಕೆಯ್ಗಳಂ ಮುಗಿದು ಮಹಾಭಾಗ ಸಕಲಭುವನಚೂಡಾಮಣಿಯಪ್ಪ ರೋಹಿಣೀರಮಣ
ಪುಂಡರೀಕನನಾಂ ನೋಡಿದಂದಿನಿಂ ಮತ್ತೊರ್ವ ಪುರುಷನಂ ಮನದೊಳಾದೊಡಂ
ಭಾವಿಸದಿರ್ದುದು ನನ್ನಿಯಪ್ಪೊಡೀಯಳೀಕಾಮಿಯಾನುಸಿರ್ದಂತೆ ಗಿಳಿಯಾಗಿ ಪುಟ್ಟುಗೆಂದು
ಶಪಿಸಲೊಡನೆ   

ಸಹಿಸಲಸಹ್ಯಮಸಪ್ಪ ಮದನಜ್ವರವೇಗದೆ ಮೇಣ್ ನಿಜಾಘ ದು
ರ್ವಹಪರಿಪಾಕದಿಂ ಬಗೆಯಲಲ್ಲದೊಡೆನ್ನಯ ತೀವ್ರಶಾಪವಾ
ಙ್ಮಹಿಮೆಯಿನಾತನಂದು ಕಡಿದಿಕ್ಕಿದ ಪೆರ್ಮರನಂತೆವೋಲದೇ
ನಹಹ ನಿರೂಪಿಪೆಂ ಕೆಡೆದು ಪೊಂದಿದನಾಯಿಳೆಯಲ್ಲಚೇತನಂ ||೪೪||

ವಚನ : ಅದಂ ಕಂಡತಿದುಃಖಿತರಪ್ಪ ಪರಿಜನಂಗಳ ಮುಖದಿಂದೀತಂ ಭವತ್ಪ್ರಿಯವಯಸ್ಯನೆಂದಱಿದಾಂ
ಕಡುದುಗುಡಂದಳೆದಿದೇನೆಂದು ಕಂಬನಿಗಳಂ ಬಿಡುತ್ತೆ ಲಜ್ಜಾವನಿತಮುಖಿಯಾಗಿರ್ದಳಂ ಕುರಿತು
ಚಂದ್ರಾಪೀಡಂ

ಪಿರಿದುಂ ನೀನೊಲವಿಂದೆ ಯತ್ನಿಸಿದೊಡಂ ಕಾದಂಬರೀದೇವಿಯಾ
ಚರಣೋಪಾಸನ ಸೌಖ್ಯಮಾದೊಡೆನಗಾದತ್ತಿಲ್ಲಮೀ ಪುಟ್ಟಿನೊಳ್
ದೊರೆಕೊಳ್ವಂತದು ತಾನೊಡರ್ಚು ಮಱುವುಟ್ಟಲ್ಲಾದೊಡಂ ನೀನೆಯೆಂ
ದೊರೆವನ್ನಂ ಬಿಱಿದತ್ತು ಭೋಂಕನೆರ್ದೆ ತದ್ರಾಜೇಂದ್ರಚಂದ್ರಾಂಕನಾ ||೪೫||

ವಚನ : ಅನಂತರಂ ತರಳಿಕೆ ಮಹಾಶ್ವೇತೆಯಂ ಬಿಟ್ಟು ಭೋರನೆ ಚಂದ್ರಾಪೀಡಶರೀರಮಂ
ಸಾರ್ದು ಹೇ ದೇವ ಚಂದ್ರಾಪೀಡ ಕಾದಂಬರಿಯನುಳಿದೆತ್ತಪೋಪೆಯೆಂದು ಬಾಯಳಿದು
ಪಳವಿಸುತ್ತಮಿರ್ದಳ್ ಮಹಾಶ್ವೇತೆಯುಂ ಚಂದ್ರಪೀಡಮುಖನಿಹಿತ ನಿಶ್ಫಲಸಸ್ತಬ್ಧದೃಷ್ಟಿಯಾಗಿ
ಮರಣಸಮಸಾದಿತೆಯಾದಂತೆ ಮೂರ್ಛೆಗೆ ಸಂದಳಿತ್ತಲನಂತರಂ ತತ್ಸಮಾಸನ್ನ ಪರಿಜನಂ
ಪ್ರಲಾಪಂಗಿಯ್ಯುತ್ತವನಿತಲದೊಳ್ ಕೆಡೆದು ವಿಗತಚೇತನನಾದಕುಮಾರನಂ ಕಂಡು ಕೆಟ್ಟೆವಿದೇ
ನೆಂದು ರಾಜಪುತ್ತರುಮುದ್ಭ್ರಾಂತರಾಗಿ ಚಂದ್ರಾಪೀಡನನುಗಮನಮೇ ಕರಣೀಯವೆಂದು
ನಿಶ್ಚೈಸಿರ್ದರನ್ನೆಗಮಿತ್ತ ಕಾದಂಬರಿಯ ಪರಿಜನಂ

ತಮತಮಗೊಲವಿಂ ಶ್ವೇತಾ
ಶ್ರಮಕ್ಕೆ ತಾಂ ಬಂದನಧಿಕಹರ್ಷದೆ ನೃಪಚಂ
ದ್ರಮನೆಂದು ಭೋಂಕನತಿಸಂ
ಭ್ರಮದಿ ಗಂಧರ್ವಕನ್ಯೆಗಱಿಪಿದರಾಗಳ್ ||೪೬||

ಅಱಿಯೈ ಚಂದ್ರನೆನಾಂ ಕಪಿಂಜಲಕ ನೀನೀ ಪುಂಡರೀಕಾರ್ಥಮೀ
ತೆಱದಿಂ ಪಿಂದೆಯಿದೇಕೆ ಬಂದೆ ಗಡ ಲೋಕಾನುಗ್ರಹಂಗೆಯ್ವ ದೂ
ಸಱಿನಾಂ ಬಂದುದಯಂಗೆಯುತ್ತಮಿರಲೀಕಾಮಾತುರಂ ಸಾವುತಂ
ಬಱಿದಿಂತೆನ್ನನದೋಷಿಯಂ ಕುರಿತು ಕೋಪೋದ್ರೇಕದಿಂ ನೋಡಿದಂ ||೬೭||

ಎಲೆ ಚಂದ್ರಹತಕ ಮದನನ
ಬಲದಿಂದಂ ಮೇಲೆವರಿದು ಕೊಂದಿಂತೆನ್ನಂ
ನಿಲಲಱಿಯೆಯಿರ್ಮೆ ನೀಂ ಮ
ರ್ತ್ಯಲೋಕದೊಳ್ ಪುಟ್ಟೆನುತ್ತೆ ಶಾಪಂಗೊಟ್ಟಂ ||೬೮||

ಇವನೆನಗೆ ನಿರಪರಾಧಂ
ಗವಿಚಾರದೆ ಶಾಪಮೀಯೆ ನೀನುಂ ಸುಖದುಃ
ಖವನೆನ್ನೊಡನನುಭವಿಸೆಂ
ದಿವಂಗೆ ಮುನಿದಾನುಮಂತೆ ಶಾಪಂಗೊಟ್ಟೆಂ ||೬೯||

ಎಲೆ ಮಶ್ಶಿಕ್ಷಿತ ನಿನ್ನ ಕಣ್ಣೊಡೆದುವೇ ವಿಸ್ತೀರ್ಣಮಪ್ಪೀ ನಭ
ಸ್ಥಲದೊಳ್ ಪೋಗುತಮೆನ್ನನಿಂತುರದೆ ನೀಂ ನಿನ್ನೊಂದು ವಿದ್ಯಾತಪೋ
ಬಲದಿಂ ದಾಂಟಿದೆ ವಾಹದಂತಿರದಱಿಂ ವಾಹತ್ವಮಂ ತಾಳ್ದಿ ಭೂ
ತಲದೊಳ್ ಪೋ ನೆಲಸೆಂದು ಕೊಟ್ಟನೆನಗಾ ವೈಮಾನಿಕಂ ಶಾಪಮಂ ||೭೦||

ಜನಿಯಿಸಿದಪರೆನ್ನಯ ಕೆಳೆ
ಯನುಮಾ ಚಂದ್ರಮನುಮಿನ್ನಿಳಾತಳದೊಳವರ್
ಜನಿಯಿಸಿದಲ್ಲಿಯೆ ಜನಿಯಿಸು
ವಿನಿತಂ ನೀಂ ದಯೆಯಿನೆನಗೆ ಮಾಡಲೆವೇಳ್ಕುಂ ||೭೧||

ಅಂತಾ ವೈಮಾನಿಕಂ ವಚ
ನಾಂತದೊಳಾ ತುರಗರೂಪಮಂ ತಳೆದಾಕಾ
ಶಾಂತರದಿಂದಿಳಿದು ಸಮು
ದ್ರಾಂತದೊಳ್ ಬಿಳ್ದೇನೆನ್ನಂ ಕರಾಮಾಂತಲದೀಂ||೭೨||

ಮುನ್ನಮದೊರ್ಮೆ ಪಾತಕಿಯೆನಂತಿರೆ ಕೊಂದವಳೆಂ ಭವಾಂತರೋ
ತ್ಪನ್ನನುಮಾಗಿ ನೀಂ ಮದನುರಾಗದಿನೆಳ್ತರೆ ಮತ್ತೆ ಕೊಂದೆ ನಾಂ
ನಿನ್ನನೆ ನಿನ್ನನಿಂತು ಮಗುಳ್ದುಂ ಮಗಳ್ದುಂ ಕೊಲವೇಳ್ಪುದೆಂದು ಪೇ
ಳೆನ್ನನಿದಿಂತು ಪುಟ್ಟಿಸಿದನೇ ವಿಧಿ ರಕ್ಕಸಿಯಂ ಮನಃಪ್ರಿಯಾ ||೭೩||

ಇರಿಸಲ್ವೇಡಿರ್ದರಂ ಪಿಂದಿರಿಸಿ ಸಕಲರಾಜನ್ಯಕಂ ಸುತ್ತುವಂದೆ
ಳ್ತರಲಶ್ವಾನೀಕವಾದಂ ಪಥಮನಿರದೆ ಪೀರ್ತಂದುವೋ ಪೇಳಿಮೆಂಬಂ
ತಿರಲೆಳ್ತಂದೆಲ್ಲಿಯುಂ ನಿಲ್ಲದೆ ಕೆಲವುದಿವಸಕ್ಕೆಯ್ದಿದಂ ಪದ್ಮಪತ್ರೋ
ತ್ಕರಕಾಂತಿಪ್ರಚ್ಛದಾಚ್ಛಾದಿತ ಜಲಮೆನಿಪಚ್ಚೋದಮಂ ಸಾರ್ವಭೌಮಂ ||೯೯||

ಬಸುಱೊಳ್ ಬಂದಂ ನಮ್ಮೊಂ
ದು ಸುಕೃತದಿಂ ದೇವತಾತ್ಮನೀ ಮಗನಂ ಮಾ
ನಿಸನೆಂದು ದೇವಿ ನೀಂ ಭಾ
ವಿಸಿ ಶೋಕಮನೇನನಪ್ಪುಕೆಯ್ಯದಿರೀಗಳ್ ||೧೦೮||

೧೦• ಚಂದ್ರಾಪೀಡ ಕಾದಂಬರಿಯರ ಪುನಸ್ಸಮಾಗಮ

ಎಂದಾ ಹಾರೀತನಾಮಪ್ರಮುಖಮುನಿಸಮೂಹಕ್ಕೆ ಜಾಬಾಲಿಗಳ್ ಪೇ
ಳ್ವಂದುಂ ಮಂದಸ್ಮಿತಾಸ್ಯರ್ ಕಥೆಯ ರಸದೊಳೋಲಾಡುತಂ ಪೊಳ್ತೆನಿತ್ತಾ
ಯ್ತೆಂದು ಮಚ್ಚಿತ್ತದೊಳ್ ಭಾವಿಸದೆ ಮಱೆದುಪೇಳುತ್ತಮಿಂತಿರ್ಪಮೇ ಪೇ
ಳೆಂದೆನ್ನಂ ನೋಡಿ ಕೇಳ್ ಶೂದ್ರಕನೃಪ ಕೆಲದೊಳ್ ಕೇಳ್ವವರ್ಗೆಂದರಾಗಳ್ ||೧||

ಆವೊಂ ಶ್ರೀಶ್ವೇತಕೇತುವ್ರತಿಗೆ ಸುತನೆನಲ್ ಸಂದು ಕಾಮಿತ್ವದಿಂದಂ
ದೇವತ್ವಂಗೆಟ್ಟು ಮರ್ತ್ಯೊದ್ಭವನೆನೆ ಶುಕನಾಸಂಗೆ ಪುಟ್ಟಿರ್ದನೋ ತಾ
ಳಲ ವೈಶಂಪಾಯನಂ ತಂದೆಯ ಮುನಿಸಿನ ಬೈಗುಳ್ಗಳಿಂದಂ ಮಹಾಶ್ವೇ
ಪೇ ವಾಕ್ಸಾಮರ್ಥ್ಯದಿಂದಂ ಗಿಳಿಯ ಬಸುಱೊಳೀಯಂದದಿಂ ಬಂದನಲ್ತೆ ||೨||

ಅಂತು ಮುನಿ ಪೇಳಲೆಚ್ಚೆ
ತ್ತಂತೆವೊಲಾನಾಗೆ ಬಾಲ್ಯದೊಳವೆನ್ನಯ ಜ
ನ್ಮಾಂತರದೊಳಾದ ವಿದ್ಯಾ
ಸಂತತಿ ಜಿಹ್ವಾಗ್ರದಲಿ ನೆಲಸಿದುದಾಗಳ್ ||೩||

ಮುನ್ನಿನ ಭವಮಂ ಬಂಧುಗ
ಳಂ ನೆಱೆ ತಿಳಿವಱಿತಮಾಯ್ತು ಭವದೀಯ ಪದಾ
ಸನ್ನತೆಯಿಂದಾದೊಡಮೇಂ
ಬಿನ್ನವಿಸಿದಪೆಂ ಮುನೀಂದ್ರ ನಾಣ್ಚದೆ ಮತ್ತಂ ||೪||

ಕೇಳೆಲೆ ನೀಂ ಕಪಿಂಜಲ ಭುವತ್ಸುಹೃದಂ ವಿಧಿಯೋಗದಿಂದೆ ಜಾ
ಬಾಲಿಮುನೀಂದ್ರನಾಶ್ರಮವನಾ ಶುಕದೇಹದೆ ಸೇರ್ದನಿಂದು ಮೇಣ್
ಮೇಳಿಸಿತೈ ಸಮಂತು ಜನನಾಂತರ ಸಂಸ್ಮರಣಂ ದಲಾತನೊಳ್  
ತಾಳುತನೂನಹರ್ಷಮನೆ ಪೋಗವನಂ ನಡೆನೋಡಲೊಪ್ಪದಿಂ ||೨೮||

ಭರದಿಂದಂ ಸಾರ್ದು ಪುಣ್ಯಾಶ್ರಮವನಿರದೆ ಮತ್ಸ್ವಸ್ತಿವಾದಂಗಳಂ ಬಿ
ತ್ತರಿಸುತ್ತಂ ದೀರ್ಘಕಾಲಂ ಬದುಕಿಪ ಬಗೆಯಿಂದೀಗಳಾಂ ಮಾಡುವಾಯು
ಷ್ಕರಯಜ್ಞಂ ಪೂರ್ಣಮಪ್ಪನ್ನೆವರಮೊಸೆದು ಜಾಬಾಲಿಸಾಮೀಪ್ಯದೊಳ್ಸಾ
ದರಮಿರ್ ಬೇಱೊಂದನಾಲೋಚಿಸದಿರೆನುತೆ ಪೇಱ್ ನೀನವಂಗೆಂದರಾಗಳ್ ||೨೯||

ಜಾತಿಸ್ಮರನಾದೆಂ ಮುನಿ
ಜಾತೆಯೆನಾಂ ಮುನ್ನ ಶಾಪದಿಂದಂ ತಿರ್ಯ
ಗ್ಜಾತಿಗೆ ಬಿಳ್ದೆಂ ಬಿಡ್ ದುಃ
ಖಾತುರನೆಂ ನಿನಗೆ ಪುಣ್ಯಮಕ್ಕುಮಗಣ್ಯಂ ||೪೦||

ಚನ : ಎಂದಡಿಗಡಿಗೆ ಕಾಲಮೇಲೆ ಬೀಳ್ವುದುಮವಂ ಬೆಟ್ಟವೆಟ್ಟಿನಿಂತೆಂದಂ

ಮುನಿಯೋ ಯಕ್ಷನೊ ಗಂಧ
ರ್ವನೊ ರಾಕ್ಷಸನೋ ಪಿಶಾಚನೋ ನೀನಿನ್ನಾ
ವನುಮೆಂದಱಿಯೆ ಮತ್ಸ್ವಾ
ಮಿನಿಗೊಯ್ದೊಪ್ಪಿಸುವೆನೀಗಳಿನಿತನೆ ಬಲ್ಲೆಂ ||೪೧||

ನರಕದ ನೆಲೆ ಪೇಸಿಕೆಗಳ
ಕರು ಮಸಣದ ಪುಟ್ಟು ಪಾಪದೆಱೆ ಪಾತಕದಾ
ಗರಮದು ನೆನೆವರ್ಗೆ ಭಯಂ
ಕರವತಿಪಾಪಕರಮಾದುದುದ್ವೇಗಕರಂ ||೪೨||

ಎಯ್ದದೆಡೆಯೆಲ್ಲಮಂ ನೀ
ನೆಯ್ದಿದೆ ಮತ್ತಿರದೆ ಮಗನೆ ಮಾಣದೆ ಪೇಳಿ
ನ್ನೆಯ್ದಿದಪೆಯೆಲ್ಲಿಗಳ್ಕಱಿ
ನುಯ್ದಪೆನಾಂ ಕಾಮಪರತೆಯಿಂದಂ ಕೆಟ್ಟೈ ||೪೪||

ನಯದಿಂದಂ ತಿಳಿವುಟ್ಟಿರಲ್ಕೆನಗೆ ಪೇಳಲ್ ಚಂಡಾಲಜಾ
ತಿಯೊಳೀ ವಾಕ್ಯಮುಮೀ ವಿವೇಕಮುಮದೆಂತಾದತ್ತೊ ಪೇಳೆಂದು ವಿ
ಸ್ಮಯಮುತ್ತೆಂದುದಗೆಯ್ವೆನೆಂಬ ಬಗೆಯೊಳ್ ಬಾಳ್ವಾಸೆಯಿಂ ಕ್ಪತ್ಪಿಪಾ
ಸೆಯುಮಂ ತಾಳ್ದಿರಲಾಱದಾಱಿಸಿದೆನಾಂ ತತ್ಪಾನಪಾನಂಗಳಿಂ ||೪೮||

ಮಗನಿಂತೀ ಶುಕನೀ ದುರಾತ್ಮಕನ ತಾಯೆಂ ಶ್ರೀಯೆನಾಂ ದಿವ್ಯಚ
ಕ್ಷುಗಳಿಂದೀತನ ತಂದೆ ಪೋಗಱಿದಿವಂ ತಿರ್ಯಕ್ತ್ವದೊಳ್ ನಿಲ್ವನೆ
ನ್ನೆಗಮಾಯುಷ್ಕರಮಾದ ಯಜ್ಞಮನಿದಂ ಪೂರೈಸದಾನಿರ್ಪೆನ
ನ್ನೆಗಮೀಗಳ್ ಸೆರೆಯಿಕ್ಕಿಯಿಂ ನಿಲಿಪುದೆಂದೆನ್ನಲ್ಲಿಗಿಂತಟ್ಟಿದಂ ||೫೩||

ನೀಂ ಪುಂಡರೀಕನೈ ವೈ
ಶಂಪಾಯನ ಪೂರ್ವಜನ್ಮಸಂಬಂಧಿಯೆ ಕಂ
ಡೆಂ ಪುಣ್ಯದಿಂದಮಿರ್ವರು
ಮಿಂ ಪಡೆದಪೆಮೊಡನೆ ಶಾಪಮೋಕ್ಷದ ಫಲಮಂ ||೫೫||

ಸ್ವಾಗತ || ಎನ್ನನಿತ್ತು ಸುಖಮಂ ಸಖಂಗೆ ಮಾ
ಳ್ಪೆಂ ನಿರಾಕುಳಮೆನುತ್ತವಾಗಳಿ
ತ್ತಂ ನೃಪಂ ಪದಪಿನಿಂ ಮಹಾತ್ಮನಾಂ
ಕಿಂ ನದೇಯಮೆನೆ ತನ್ನ ಜೀವಮಂ ||೫೯||

ಗಿಳಿಯಿತ್ತ ಮಹಾಶ್ವೇತಾ
ವಳೋಕನೋತ್ಕಂಠೆಯಿಂದೆ ಜೀವಂ ಬಿಟ್ಟ
ತ್ತೆಳಸುತಿರಲಮೃತಕರಮಂ
ಡಳಮಧ್ಯದ ಪುಂಡರೀಕದೇಹಮದಾಗಳ್ ||೬೦||

ಉದಯಂ ರಾಜೇಂದ್ರಚಂದ್ರಾತ್ಮಕನೆನಿಸಿದ ಚಂದ್ರಂಗೆ  ಸಾರ್ತಂದುದಿನ್ನ
ಭ್ಯುದಯಂ ಲೋಕತ್ರಯಕ್ಕೆಂಬುದನಱಿಪುವೆನಾಂ ರಾಗದಿಂದೀಗಳೆಂಬ
ದದೆ ರಕ್ತಶೋಕಚೂತದ್ರುಮಸಮುದಿತ ಬಾಲಪ್ರವಾಳಧ್ವಜಂ ಬಂ  
ದುದು ಚಂಚಚ್ಚಂಚರೀಕಪ್ರಕರ ಶುಕಕುಲಾಲಾಪಕಾಂತಂ ವಸಂತಂ ||೬೧||

ನಿನ್ನನೆ ಪೂಜಿಸಿ ಪಡೆದರ್
ಕನ್ನೆಯರಭಿಮತಮನಾದವಾರಾಧಿಸಲಾ
ನಿನ್ನೆವರಂ ರತಿಪತಿ ನೀ
ನೆನ್ನ ಮನೋರಥಮನೇಕೆ ಪೇಳ್ ತಡೆಯಿಸಿದೈ ||೬೬||

ಅಳಿಪಿನೊದವಿಂ ನೀಡುಂ ಪೀರ್ವಂದದಿಂ ನಡೆನೋಡಿ ಸಂ
ಗಳಿಸೆ ನಿಡುಸುಯ್ ರೋಮಾಂಚಂ ಪೊಣ್ಮೆ ಘರ್ಮಜಲಂ ಪೊದ
ಳ್ದಿಳಿಯೆ ನಡುಗುತ್ತಕ್ಕಂ ಕಂಡಪ್ಪಳೆಂದು ಮೃಗಾಕ್ಷಿ ಪೆ
ಪ್ಪಳಿಸಿ ದೆಸೆಯಂ ನೋಡುತ್ತಂ ಪೊರ್ದಿದಳ್ ನೃಪಚಂದ್ರನಂ ||೬೮||

ಉಳಿಯಲೆನಸುಂ ಲಜ್ಜಾಭಾರಂ ಸಮಂಚಿತ ಸಾಧ್ವಸಂ
ಕಳಿಯಲೆಡೆವೆತ್ತಾಗಳ್ ಸಾರಾರುಮಿಲ್ಲದಿರಲ್ಕೆ ಕಂ
ಡೆಳಸಿ ನಿಲಿಸಲ್ ತನ್ನಂ ತಾನಾಱದೊಯ್ಯನೆ ಕಣ್ಮಲರ್
ಮಲರೆ ನೃಪನಂ ಭೋಂಕಲ್ ಮೇಲ್ವಾಯ್ದು ತಳ್ತಿರದಪ್ಪಿದಳ್ ||೬೯||

ವಚನ : ಆಗಳ್ ತದಾಲಿಂಗನಾಮೃತವರ್ಷದಿಂ ಜೀವಂ ಬಂದು

ಪ್ರಸರಚ್ಚಂದ್ರಪ್ರಭಾಲಿಂಗಿತ ಕುಮುದಮಯಂ ತಾನಿದೆಂಬಂತಿರುತ್ಸಾ
ಹಿಸೆ ಮೆಲ್ಸುಯ್ಗುತ್ತಿನಿಂದೊಂದಿದ ಹೃದಯಮುಷಸ್ಸಂಗಪದ್ಮಂಬೊಲುನ್ಮೀ
ಳಿಸೆ ಕಂಗಳ್ ಕೂಡೆ ಚೈತನ್ಯದೊಳಳವಡೆ ಸರ್ವಾಂಗಮೆಚ್ಚೆತ್ತನಾಗಳ್
ಪಸೆಯೊಳ್ ಮುನ್ನಿದ್ರೆಗೆಯ್ದೆಚ್ಚಱುವರಸನವೋಲಂದು ರಾಜೇಂದ್ರಚಂದ್ರಂ ||೭೦||

ವಚನ : ಅಂತು ಮೆಯ್ಮುರಿದೆಚ್ಚೆತ್ತು ತನ್ನಂ ತಳ್ತಪ್ಪಿರ್ದ ಗಂಧರ್ವರಾಜನಂದನೆಯಂ

ಪಡೆದೆಂ ಮತ್ಪುಣ್ಯದಿಂದೀ ಪದಮನಿನಿತುಕಾಲಕ್ಕೆನುತ್ತುಂ ನರೇಂದ್ರಂ
ನಿಡುದೋಳಿಂದಪ್ಪೆ ಭೋಂಕಲ್ ಭಯದೆ ನಡುಗುತಂ ಕಣ್ಗಳಂ ಮುಚ್ಚಿ ತಳ್ತಿ
ರ್ದೊಡಲಂ ಪೊಕ್ಕಪ್ಪಳೆಂಬಂದದೆ ಬೆಡಗಿನೊಳಪ್ಷುತ್ತಮಾಗಳ್ ಬಿಡಲ್ಕಂ
ಪಿಡಿಯಲ್ಕಂ ತಾನದೇನೆಂದಱಿಯದಬಲೆ ನಾನಾ ರಸಾಕ್ರಾಂತೆಯಾದಳ್ ||೭೧||

ಕುಳಿರುತ್ತಿರ್ಪಮೃತಾಂಶುಮಂಡಲದೊಳಿರ್ದಾದಂ ಸುಧಾಮೋದಮಂ
ತಳೆದಂಗಂ ಬೆಳರ್ಗಂಪನಾಳ್ದಿರೆ ಮಹಾಶ್ವೇತಾಂಗನಾಮೌಕ್ತಿಕಾ
ವಳಿ ವಕ್ಷಸ್ಥಲದೊಳ್ ತೆಱಂಬೊಳೆಯಲಾಗಳ್ ಪುಂಡರೀಕಂ ಕಪಿಂ
ಜಳಕಂ ಕೈಗುಡಲಿಷ್ಟಮಿತ್ರನೆ ಬರುತ್ತಿರ್ದಂ ಮರುನ್ಮಾರ್ಗದಿಂ ||೭೪||

ಮನದೊಂದಾಹ್ಲಾದದಿಂದಂ ಗಗನತಳದಿನೆಳ್ತಂದು ರಾಜೇಂದ್ರಚಂದ್ರಾಂ
ಕನ ಪಾದಾಂಬೋಜಯುಗ್ಮಕ್ಕೆಱಗೆ ತೆಗೆದು ತಳ್ಕೈಸುತಂ ಪುಂಡರೀಕಾ
ಖ್ಯನಿಜಪ್ರಾಗ್ಜನ್ಮಸಂಬಂಧದಿನೊಗೆದ ಸುಹೃತ್ಸ್ನೇಹದಿಂ ಮತ್ತೆಯುಂ ಪಿಂ
ತನೆ ಬಂದೈ ನೀನೆನುತ್ತಳ್ಕಱೊಳೆ ಕೆಳೆಯನೊಳ್ ಮಾತನಾಡುತ್ತಮಿರ್ದಂ ||೭೫||

ಪೊಡೆವಡೆ ತಾಯ್ ಬಸುಱೊಳಡಗಿಡ
ಲೊಡರಿಸಿದಪಳಿರದೆ ಮಗುಳ್ದುಮೆನೆ ಮೊಲೆವಾಲ್ಗಳ್
ಬಿಡದೆಚ್ಚುಪಾಯೆ ಪದಪಿಂ
ದಡಿಗಡಿಗಾತ್ಮಜನನಾದವಪ್ಪಿದಳಾಗಳ್ ||೭೮||

ಎಱೆಯಂ ತ್ರೈಲೋಕ್ಯರಾಜ್ಯಕ್ಕೆನಿಸಿದ ವಿಭುವಿಂಗೇನನಿತ್ತೀಗಳೊಲ್ದಾ
ನೆಱೆವೆಂ ಕಾದಂಬರೀದೇವಿಗೆ ಬಳಿವಳಿ ಗಂಧರ್ವರಾಜ್ಯಂ ದಲೆಂದ
ಳ್ಕಱಿನಿಂ ಕೈಕೊಳ್ವುದೆಂದಾತ್ಮಜೆಯನೊಲವಿನಿಂದಿತ್ತು ಸಾಕ್ಷ್ಯಕ್ಕೆ ಕೈನೀ
ರೆಱೆದಂ ರಾಜೇಂದ್ರಚಂದ್ರಂಗೊದವಿದ ಪದಪಿಂದಂ ಗಂಧರ್ವರಾಜಂ ||೮೪||

ಪಿರಿದುಂ ವಿಭೂತಿಯಿಂ ಚಿ
ತ್ರರಥಾನುಜನೆನಿಪ ಹಂಸನುಂ ನಿಜರಾಜ್ಯಂ
ಬೆರಸು ಮಹಾಶ್ವೇತೆಯನಾ
ದರದಿಂದಂ ಪುಂಡರೀಕದೇವಂಗಿತ್ಯಂ ||೮೫||

ಪ್ರಿಯದಿಂ ರಾಜೇಂದ್ರಚಂದ್ರಂ ಪ್ರಿಯತಮೆಯೆನೆ ಸಂದಿರ್ದ ಕಾದಂಬರೀಕಾಂ
ತೆಯೊಳಾ ಕಾದಂಬರೀಕಾಂತೆಯುಮೊಸೆದು ಮಹಾಶ್ವೇತೆಯೊಳ್ ತನ್ಮಹಾಶ್ವೇ
ತೆಯನೊಲ್ದಾ ಪುಂಡರೀಕಾಹ್ವಯನಮಲತರಪ್ರೇಮದಿಂ ಪುಂಡರೀಕಾ
ಹ್ವಯನಂರಾಜೇಂದ್ರಚಂದ್ರಾಂಕನುಮಗಲದೆ ಕೂಡಿರ್ದರುತ್ಸಾಹದಿಂದಂ ||೯೪||

ಕ್ಷಿತಿಯೊಳ್ ಸೌವರ್ಣಕಾಂತಿಪ್ರಸರಮಸದಳಂ ಪರ್ವೆ ಸಂದಿರ್ದುದಂತಾ
ಕೃತಿ ಮುನ್ನಂ ಬಾಣವಾಣೀಪ್ರಿಯನ ವಚನಲಿಂ ಮತ್ತೆ ಕರ್ಣಾಟಭಾಷಾ
ಚತುರತ್ವಂ ಪೊರ್ದಿ ಕಾದಂಬರಿ ಪಸರಿಸಿ ರಾಜೇಂದ್ರಚಂದ್ರಾಂಕನೊಳ್ ಸಂ
ಗತಿವೆತ್ತಾದಂ ತ್ರಿಲೋಕೀ ಸಹಚರಿಯೆನೆ ತಾಂ ಸಂದುದಾಚಂದ್ರತಾರಂ ||೯೫||

ನೆನಕೆ• ಹ• ವೆ• ನಾರಾಣಶಾಸ್ತ್ರೀ
ಪ್ರಕಾಶಕರು • ಕನ್ನಡ ಸಾಹಿತ್ಯ ಪರಿಷತ್ತು
ಬೆಂಗಳೂರು - ೫೬೦೦೧೮ 
