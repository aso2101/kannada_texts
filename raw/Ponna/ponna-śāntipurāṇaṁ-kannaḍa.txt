			ಶಾಂತಿ ಪುರಾಣಂ 

			ಪ್ರಥಮಾಶ್ವಾಸಂ

			- 3 -

ಮ||ಸ್ರ||	ಪರಮ ಶ್ರೀ ಸ್ನೇಹ ಗೇಹಾಯತ ಪದ ಕಮಲಂ ಚೇತನಾಚೇತನಾಂಗ
	ಸ್ಫುರಿತಾಘೌಘಚ್ಚಿದಂ ಭಾಸುರ ಸುರನರ ಸದ್ಭವ್ಯ ಸೇವ್ಯಂ ವಚೋ ವಿ
	ಸ್ತರ ತೃಪ್ತಿ ವ್ಯಾಪ್ತ ಲೋಕ ತ್ರಿತಯನಪಗತಾಶೇಷ ದೋಷಾಳಿ ಮುಕ್ತಿ
	ಸ್ಥಿರ ಸೌಖ್ಯಾಂಭಸ್ವಯಂಭೂರಮಣ ಜಲಧಿ ರಕ್ಷಿಕ್ಕೆ ಶಾಂತೀಶನೆಮ್ಮಂ		|| ೧ ||

ಶಾ||	ಕೇಶೋತ್ಪಾಟನದಂದು ಭಾವಿಸೆ ನಮಸ್ಸಿದ್ಧೇಭ್ಯ ಎಂದಾದಿ ತೀ
	ರ್ಥೇಶರ್ ವಂದಿಸಿ ದೀಕ್ಷೆಗೆಯ್ದರದಱಿಂ ಸಿದ್ಧಂ ನಮಾದ್ಯಂ ಜಗ
	ಕ್ಕಾ ಶುದ್ಧಾಕ್ಷರಮೆಂಬ ಸುದ್ದಗೆಯುಮಿಂತಾರ್‌ ಪೂಜ್ಯರೆಂದಾಂ ಭವ
	ಕ್ಲೇಶೋಚ್ಛಿತ್ತಿ ನಿಮಿತ್ತದಿಂದೆಱಗುವೆಂ ಸಿದ್ಧಾಂಘ್ರಿ ಪದ್ಮಂಗಳೊಳ್		|| ೨ ||

ಉ||	ವೀರಜಿನೇಂದ್ರನಿಂ ಗಣಧರಾಗ್ರಣಿಯಿಂ ಕ್ರಮದಿಂದೆ ಬಂದ ವಿ
	ಸ್ತಾರದ ಜೈನ ಧರ್ಮದ ಮೊದಲ್ ಪರಮೇಶ್ವರೆಂಬಿನಂ ಸದಾ
	ಚಾರ ಸಮೇತರಾದರೆಮಗೀಗೆ ಶಿವಾಸ್ಪದ ಮುಖ್ಯ ಸೌಖ್ಯಮಂ
	ಸೂರಿಗಳಂಗಜಾರಿಗಳತತ್ವ ವಿದಾರಿಗಳುದ್ಘಚಾರಿಗಳ್		|| ೩ ||
		
	ಕ್ಷಾಯಿಕ ದೃಷ್ಟಿ ತುಷ್ಟಿಯೊಳೊಡಂಬಡೆ ಜೈನ ವಚೋಮೃತಂ ಮುಖ
	ಶ್ರೀಯ ಪೊದೞ್ಕೆಯಂ ಬೆಳಗೆ ಸೌಗತ ಸಾಂಖ್ಯ ಶಿವಾಗಮಂಗಳಂ
	ನ್ಯಾಯ ನಯ ಪ್ರಮಾಣ ಸುವಚಃ ಕ್ರಮದಿಂ ಸಲೆ ಸೋಲೆ ಗೆಲ್ದುಪಾ
	ಧ್ಯಾಯರಜೇಯರೀಗೆಮಗೆ ಮುಕ್ತಿ ನಿವೇಶಮನಪ್ರಣಾಶಮಂ		|| ೪ ||

ಮ||	ಬಗೆ ಶುದ್ಧಂ ತನು ಶುದ್ಧಮಾ ಸ್ತುತಿ ಪದಾರ್ಥಂ ಶುದ್ಧಮಿಂತೀ ತ್ರಿಶು
	ದ್ಧಿಗಳಿಂ ಧ್ಯಾನಿಸುವೆಮ್ಮನೋತೆಱಗುವೆಮ್ಮಂ ಬಂದಿಪೆಮ್ಮಂ ತ್ರಿಕಾ
	ಲಗಯೋಗರ್ ಪರಮೇಶ್ವರರ್ ಪರಸುಗಿಂ ವಾತ್ಸಲ್ಯದಿಂ ಸರ್ವ ಸಾ
	ಧುಗಣಂ ಸಾಧುಗಳಪ್ಪೆಮಾ ಪರಕೆಯಿಂದಾಮುಂ ವ್ರತ ವ್ರಾತದೊಳ್		|| ೫ ||

ಚಂ||	ಗುರು ವರದತ್ತ ದಿವ್ಯಮುನಿ ಪುತ್ರರುದಾತ್ತ ಶುಭಂಕರ ಪ್ರಭಂ
	ಕರರವರೈಶ್ವರಂ ನೆಗೞ್ದ ನೇಮಿಜಿನೇಶರ ಶಾಸನಕ್ಕೆ ಭಾ
	ಸುರ ಪರಿರಕ್ಷಣಸ್ಥಿತಿಯನಿತ್ತರಿದುರ್ವಿಗಭೂತಪೂರ್ವಮಾ
	ಗಿರೆ ದೊರೆವೆತ್ತ ಯಕ್ಷಿ ಬಗೆದೀಕ್ಷಿಸಿ ರಕ್ಷಿಸುಗೆಮ್ಮನೇಗಳುಂ		|| ೬ ||

			- 4 -

ಮ||	ಅಣಿಮಾದ್ಯಷ್ಟ ಗುಣಂಗಳಂ ಪಡೆವುದುಂ ಜೈನೋಕ್ತಿ ವಾರಾಶಿ ವಾಃ
	ಕಣದಿಂದಂ ಪಡೆದಿರ್ದ ಸಿದ್ಧ ಪದಮಂ ಕೆಯ್ಕೊಳ್ವುದರ್ಕಡ್ಡಮೊ
	ಡ್ಡಣಮೊಡ್ಡಿರ್ದಘಸೈನ್ಯಮಂ ತುೞಿಯಿಸಲ್ ಸರ್ವಾಹ್ಣ ಯಕ್ಷಂ ಸ್ವವಾ
	ರಣಾಕಾಧೋರಣನಾದನುಂತಪರಣಂಗೇ ಕಾರಣ ವಾರಣಂ		|| ೭ ||

	ಅತಿ ಗಂಭೀರ ಮೃದೂಕ್ತಿ ವಕ್ತ್ರದೊಳೊಡಂಬಟ್ಪೊಪ್ಪೆ ಕೇಳ್ದಂ ಬಹು
	ಶ್ರುತನಲ್ಪ ಶ್ರುತನೆನ್ನದಾರ ಕಿವಿಗಂ ನುಣ್ಪಿಂಪಿನೊಳ್ ಕೂಡೆ ಪಂ
	ಡಿತರುಂ ಮೂರ್ಖರುಮೆಕ್ಕೆಯಿಂ ಪೊಗೞೆ ಪೇೞಲ್ ಬಾಜಿಸಲ್ಮುಂ ಸರ
	ಸ್ವತಿಯಂ ಸಾಧಿಸೆ ಸಂದ ಸಯ್ಪು ಸವಣಂಗಕ್ಕುಂ ಪೆಱಂಗಕ್ಕುಮೇ		|| ೮ ||

ಕಂ||	ಭುವನದ ಕನ್ನಡ ಸಕ್ಕದ
	ಗವಿಗಳ್ ಸಲೆ ಸಾಲೆ ಸೋಲೆ ಸವಣಂಗಿತ್ತಂ
	ಸವಿವೇಕಮುಭಯಕವಿ ಚ
	ಕ್ರವರ್ತಿವೆಸರಂ ನಿಜಾಹಿತೋಷ್ಣಂ ಕೃಷ್ಣಂ		|| ೯ ||

	ದೊರೆಯಿಲ್ಲೆನೆ ಪೊರೆಯಿಲ್ಲೆನೆ
	ನೆರಮಿಲ್ಲೆನೆ ಸಮಱಿ ಸಕ್ಕದಂ ಕನ್ನಡಮೆಂ
	ಬೆರಡುಂ ಕವಿತೆಯನಮಳ್ವೆ
	ತ್ತರಂತಿರೊಡ ನಡಪಿದಂ ಕುರುಳ್ಗಳ ಸವಣಂ		|| ೧೦ ||

	ಕನ್ನಡಗವಿತೆಯೊಳಸಗಂ
	ಗನ್ನೂರ್ಮಡಿರೇಖೆಗಗ್ಗಳಂ ಸಕ್ಕದದೊಳ್
	ಮುನ್ನುಳ್ಳ ಕಾಳಿದಾಸಂ
	ಗನ್ನಾಲ್ವಡಿ ರಚನೆಯೊಳ್ ಕುರುಳ್ಗಳ ಸವಣಂ		|| ೧೧ ||

	ಶಾಂತಿಜಿನ ಜನ್ಮ ಜಲಧಿಗೆ
	ಶಾಂತಿಪುರಾಣಮೆ ಪರಾರ್ಥ್ಯ ರತ್ನಮಿದಂ ಪೇ
	ೞ್ವಂತು ಕವಿ ಚಕ್ರವರ್ತಿಯೆ
	ನೋಂತಂ ಪೆಸರಿಂ ಪುರಾಣ ಚೂಡಾಮಣಿಯಂ		|| ೧೨ ||

	ಜಿನ ಮದನರೊಳಗೆ ಪದಿನಾ
	ಱನೆಯಂ ತತ್ಸಕಳ ಚಕ್ರವರ್ತಿಗಳೊಳಗ
	ಯ್ದನೆಯನೆನೆ ಪುಣ್ಯಪುಂಜಾ
	ರ್ಜನಕ್ಕೆ ಶಾಂತೀಶನಂತು ನೋಂತರುಮೊಳರೇ		|| ೧೩ ||

	ಆ ತೀರ್ಥಕರನ ಪೆಂಪುಪ
	ಮಾತೀತಮದರ್ಕೆ ಬಯಸಿ ಕಣ್ಣುಂ ಕಾಲುಂ
	ಬಾತೊಡೆ ಬರ್ಕುಮೆ ಪುಣ್ಯಮ
	ನಾತನ ನೆರಪಿದುದನೆಯ್ದೆ ನೆರಪದೆ ಮೊದಲೊಳ್		|| ೧೪ ||

			- 5 -

	ಆ ಜಿನ ಪುರಾಣಮುಮನಮ
	ರೀಜನ ಮೃದು ಮಧುರ ನಿನದ ಗೀತಮುಮಂ ರಾ
	ರಾಜಿತಮಂ ತ್ರಿಜಗಜ್ಜನ
	ಪೂಜಿತಮಂ ಪೇೞಿ ದುರಿತ ಹರಣಮುಮರಿದೇ		|| ೧೫ ||

ಮ||	ಜಿನ ತತ್ವಂ ಮದನತ್ವ ಮೆಂಬಿವೆರಡುಂ ದೂರಸ್ಥಮೆಂತೆನ್ನಲಾ
	ಜಿನ ತತ್ವಂ ಗತರಾಗಮಾ ಮದನ ತತ್ವಂ ರಾಗ ಸಂಪೂರ್ಣಮ
	ಯ್ದನೆಯಂ ತಜ್ಜಿನ ಚಕ್ರವರ್ತಿ ಜಿನನಾಥಂ ಷೋಡಶಂ ಧರ್ಮ ಚ
	ಕ್ರನಿಯುಕ್ತಂ ಭರತೋರ್ವಿಗಿಂತು ಸಲೆ ನೋಂತಂ ಶಾಂತಿತೀರ್ಥೇಶ್ವರಂ		|| ೧೬ ||

ಕಂ||	ಕಾನೂರ್ಗಣ ಮುನಿಪತಿ ವಿ
	ದ್ಯಾನಿಧಿ ಗುಣನಿಧಿ ದಯೈಕನಿಧಿ ಶುದ್ಧಯಶ
	ಶ್ರೀನಿಧಿ ತಪೋಂಬುನಿಧಿ ಭುವ
	ನಾನತ ಪದ ಕನಕ ಕಮಳನಮಳಿನ ಚರಿತಂ		|| ೧೭ ||

	ವಿತತನರ್ಹದ್ಬಲಂ ಯತಿ
	ಪತಿ ಮಹಿಪತಿ ಮಕುಟ ನಿಕಟ ತಾಟಿತ ಚರಣಂ
	ಕ್ಷಿತಿ ಪೂಜ್ಯಂ ಜಿತ ದುರಿತಂ
	ನುತ ಸಂಪ್ರತಿ ಭೂತ ಭಾವಿ ಪರಿಣತ ತತ್ವಂ		|| ೧೮ ||

	ನೆಗೞ್ದರ್ಹಣಂದಿ ಯೋಗಿಗ
	ಳಗಾಧ ಬೋಧರ್‌ ತದೀಯ ಶಿಷ್ಯರ್ ಖ್ಯಾತಾ
	ಧಿಗತ ಜಿನ ತತ್ವರನುಪಮ
	ರಗಣ್ಯ ಪುಣ್ಯಾಗ್ರಗಣ್ಯರವಸರ್ಪಿಣಿಯೊಳ್		|| ೧೯ ||

	ಆ ಯತಿನಾಥರ ಶಿಷ್ಯರ
	ಜೇಯ ಜಿನಾಗಮ ಪಯೋಧಿ ಪಾರೋತ್ತೀರ್ಣ
	ಕ್ಷಾಯಿಕ ಸಮ್ಯಗ್ದಷ್ಟಿಗ
	ಳಾಯತ ಪುರಿಮಂಡಲಾಭಿಧಾನಾನೂನರ್		|| ೨೦ ||

	ನೆಗೞ್ದರ್ಹಣಂದಿ ಸಿದ್ದಾಂ
	ತಿಗಳಧಿಗತ ಸಕಳ ತತ್ವರಾಯತ ಲವಣಾ
	ಬ್ಧಿ ಗಭೀರ ಭೂರಿ ವಾರಿಧಿ
	ನಿಗೂಢ ಮಹರುದ್ಘ ಸತ್ಪ್ರಸಿದ್ಧಿ ಸಮೇತರ್		|| ೨೧ ||

	ಆ ಪರಮೇಶ್ವರರಾಶಾ
	ತಪೋಪಶಮೈಕಮತರಸಂಸಾರ ಸಮು

			- 6 -

	ದ್ರಾಪರ ಪಾರೋತ್ಸುಕರಭಿ
	ರೂಪರ ಶಿಷ್ಯರ್ ಸುವೀರಣಂದಿ ಮುನೀಂದ್ರರ್		|| ೨೨ ||

	ಅನಘರ್ ತ್ರಿಕಾಲ ಯೋಗಿಗ
	ಳನುಪಮ ಚಾರಿತ್ರರದ್ವಿತೀಯರಮೇಯರ್
	ಮುನಿಮುಖ್ಯರ್ ಬೆಟ್ಟದ ದಾ
	ಮನಂದಿ ಮುನಿ ವೀರಣಂದಿ ಮುನಿಪರ ಶಿಷ್ಯರ್		|| ೨೩ ||

	ಮುನಿ ಮುಖ್ಯರ್‌ ಬೆಟ್ಟದ ದಾ
	ಮನಂದಿಗಳ ಶಿಷ್ಯರಿಂದು ಕುಂಜೋಜ್ಜ್ವಳ ನೂ
	ತನ ಕೀರ್ತಿ ಮೂರ್ತಿಗಳ್ ಚಂ
	ದಿನಂದಿಗಳ್ ಗಣಧರಾಗ್ರಗಣ್ಯ ಸಮಾನರ್		|| ೨೪ ||

	ಆ ಚಂದಿನಂದಿ ಮುನಿಪ ಸ
	ದಾಚಾರಕ ಶಿಷ್ಯರಮಲ ಜಿನಚಂದ್ರ ಮುನೀಂ
	ದ್ರಾಚಾರ್ಯರ್ ತ್ರೈಲೋಕ್ಯ ಚ
	ರಾಚರ ರಕ್ಷಾಕ್ಷಮೈಕ ಕಾರಣ ನಿರತರ್		|| ೨೫ ||

ಚಂ||	ಮುನಿಪ ಸಹಸ್ರ ಭೋಜನ ಕರಂ ಬುಧ ಭವ್ಯ ಜನೌಘ ಸೇವ್ಯನ
	ತ್ಯನುಪಮ ಚಕ್ರವರ್ತಿ ಯತಿರಾಜ ಗಣಾಗ್ರಣಿ ದತ್ತ ವಿತ್ತ ಭಾ
	ಜನ ಕವಿ ವಾದಿ ವಾಗ್ಮಿ ಗಮಕಂ ವಸುಧೈಕ ಕುಟುಂಬಕಂ ಸಭಾ
	ಜನ ಸುಜನೈಕಭಾಜನ ಮುಖಂ ಜಿನಚಂದ್ರ ಮುನೀಂದ್ರನುರ್ವಿಯೊಳ್		|| ೨೬ ||

ಕಂ||	ಇಹಭವ ಶಿಬಿ ಕರ್ಣ ರಘೂ
	ದ್ವಹ ಶಕರಿಪು ಗುಪ್ತ ಚಾರುಗುಪ್ತ ಗುಣಂ ವೃ
	ತ್ರಹ ಯಶನಾಶಾಂಬರ ರಾ
	ಜಹಂಸನಕಳಂಕ ಚಂದ್ರನಾ ಜಿನಚಂದ್ರಂ		|| ೨೭ ||
	
	ದೀನ ಜನ ದಾನ ನಿರತನ
	ನೂನ ಗುಣೋತ್ತಮ ಸುಸತ್ಯ ತಾಪಸ ಲೋಕಾ
	ದಾನಂ ವಿತ್ತಾರ್ಥಿಗೆ ಕಃ
	ಕೇನಾರ್ಥಿ ಕೋ ದರಿದ್ರ ಎಂದಾರ್ತೀವಂ		|| ೨೮ ||
	
ಉ||	ಆದಿ ಜಿನೇಂದ್ರ ಪಾದ ಕಮಲ ಭ್ರಮರಂ ಜಿನಚಂದ್ರ ದೇವನು
	ತ್ಪಾದಿತ ಪೂಜ್ಯಪಾದ ಚರಿತಂ ಜಯ ವಾದ್ಯಕಳಂಕ ಸನ್ನಿಭಂ
	ಭೀ ದುರಿತಾತಿದೂರನನವದ್ಯ ಜಿನಾಗಮ ವಿದ್ಯನಿದ್ದ ದು
	ಗ್ಧೋದಧಿ ಧೌತಕೀರ್ತಿ ವಿಶದಂ ಭರತಾವನಿ ರಾಜಪೂಜಿತಂ		|| ೨೯ ||

			- 7 -

ಕಂ||	ವಿನಯ ನಿಧಾನಂ ಜಿನಸಮ
	ಯ ನಿರತಿಶಯ ಸಾರ ಚಾರು ಸರ್ವಸ್ವ ವಿನೂ
	ತನ ಸತ್ಸಮಂತಭದ್ರಂ
	ಜಿನಚಂದ್ರಂ ವಿಬುಧ ವನಜ ವನ ಕಳಹಂಸಂ		|| ೩೦ ||

	ದಿಗಿಭಂ ದಿಗಭಕ್ಕೆ ಮೊಗಂ
	ಬುಗುವಂತಿರೆ ಸಂಚಿವಾರದಿಂ ಧನದಿಂದಂ
	ಮಿಗಿಲುದ್ಧಾನಿಯ ದಾನಂ
	ದಿಗಿಭದ ದಾನಕ್ಕಮಗ್ಗಳಂ ಮುನಿಪತಿಯಾ		|| ೩೧ ||
	
	ಈಡಿತ ಜಿನವರ ಶಾಸನ
	ಚೂಡಾಮಣಿ ಬುಧರ್ಗನಲ್ಪ ಕಲ್ಪ ಕುಜಂ ಕೆ
	ಯ್ನೀಡಿದ ಬೇೞ್ಪರ ನೆರವಿಗೆ
	ನೀಡಿಲ್ಲದೆ ಕುಡುವುದಾತ್ತನಾಜಿನಚಂದ್ರಂ		|| ೩೨ ||

ಚಂ||	ಎನಗೆ ಜಿನೇಂದ್ರ ಧರ್ಮಮೆ ಶರಣ್ ಮೊನೆಗೊಡ್ಡಿದ ಭೂರಿ ವೈರಿ ಸಾ
	ಧನ ಹರಣಂ ದಲೆಂದೆ ಜಿನಚಂದ್ರ ಮುನೀಂದ್ರರ ಪಾದ ಮೂಲದೊ
	ಳ್ವಿನಮಿತರಾಗಿ ಕೊಂಡು ಕೊನೆವರ್ ಸಲೆ ವಾಣಿಯವಾಡಿಯೊಳ್ ಮಹಾ
	ವನಿಪರರೇನಗಣ್ಯಕೃತಪುಣ್ಯಮೊ ಭಾವಿಸಿ ತನ್ಮುನೀಂದ್ರನಾ		|| ೩೩ ||

ಕಂ||	ಅಪವರ್ಗಮಾರ್ಗ ದುರ್ಗಾ
	ಘಪಾತಪಟು ಪರಮ ಜಿನಮತಾಂಬುಧಿ ಚಂದ್ರಂ
	ಕುಪಥ ಮಲ ವಿಲಯನಂ ಪಂ
	ಚಪರಮ ಗುರು ಭಕ್ತಿನಿರತನಾ ಜಿನಚಂದ್ರಂ		|| ೩೪ ||

	ಜಿನಶಾಸನ ದೀಪಕನುಂ
	ಮುನಿ ವೈರೋಚನನುಮಪ್ಪ ಜಿನಚಂದ್ರ ಮುನೀಂ
	ದ್ರನನುರ್ವರಾಸ್ಯ ತಿಲಕನ
	ನನೂನ ಗುಣ ಮಣಿ ಗಣ ಪ್ರಭೂಷಿತ ತನುವಂ		|| ೩೫ ||

	ಆ ಜಿನಚಂದ್ರನನಯ ನಯ
	ಭಾಜನನಂ ಸಲೆ ಪುರಾಣ ಚೂಡಾಮಣಿಯಂ
	ಭ್ರಾಜಿತ ಶಾಂತೀಶ್ವರ ಕಥೆ
	ಗೀ ಜಗದೊಳ್ ಪತಿಯೆನಲ್ಕೆ ಪೇೞ್ವೆಂ ಕೃತಿಯಂ		|| ೩೬ ||

ಚಂ||	ಕವಿ ಕವಿಚಕ್ರವರ್ತಿ ಕೃತಿನಾಯಕನಾ ಜಿನಚಂದ್ರ ದೇವನು
	ತ್ಸವ ನಿಧಿ ಮಲ್ಲಪಾರ್ಯನುಮುದಾತ್ತ ಯಶೋನಿಧಿ ಪುನ್ನಮಾರ್ಯನುಂ

			- 8 -

	ಸವಿ ತವದಂತು ಪೇೞ್ದೆಸೆದರೆಂದೊಡೆ ಶಾಂತಿಪುರಾಣಮೇಂ ಕರಂ
	ನವರಸಮೇಂ ಸಮರ್ಥಯುತಮೇಂ ಮೃದು ಬಂಧನಮೇಂ ಪ್ರಸನ್ನಮೋ		|| ೩೭ ||

ಕಂ||	ಉಪಮಾತೀತಂ ಕೃತಿ ಶಾಂ
	ತಿಪುರಾಣಂ ಸಲೆ ಪುರಾಣಚೂಡಾಮಣಿಯೆಂ
	ದುಪಶಮದಿಂ ಬರೆಯಿಸಿ ಮ
	ಲ್ಲಪಯ್ಯನುಂ ಪುನ್ನಮಯ್ಯನುಂ ಪರೆಯಿಸಿದರ್		|| ೩೮ ||

	ಶಾಂತಿಪುರಾಣಮನಿದನೋ
	ರಂತಿರೆ ಬರೆಯಿಸುವ ಕೂಡೆ ಪರೆಯಿಸುವ ಜಸ
	ಕ್ಕಿಂತಾರ್‌ ನೋಂತರಿದೇಂ ಗುಣ
	ವಂತನಿದೇಂ ಪುರುಸರನ್ನನೋ ಗಡ ಪುನ್ನಂ		|| ೩೯ ||

ಮಲ್ಲಿಕಾಮಾಲೆ||	ಮಲ್ಲಪಯ್ಯನುದಗ್ರ ಬೋಧ ಸಮಗ್ರನಗ್ರಜನುಂ ಸಮು
	ತ್ಫುಲ್ಲ ಪಂಕಜ ಲೋಚನಂ ಗುಣಿ ಪುನ್ನಮಯ್ಯನಜಯ್ಯನಾ
	ಮಲ್ಲಪಯ್ಯನ ತಮ್ಮನಮ್ಮನಭಕ್ತನಾಮಮುದಾತ್ತವೀ
	ಮಲ್ಲಪ್ಪಯ್ಯನೊಳೊಪ್ಪುಗುಂ ಪಿತೃಭಕ್ತಿಯಂ ವಿನಯೋಕ್ತಿಯುಂ		|| ೪೦ ||

ಕಂ||	ಆ ತಂದೆ ಭಕ್ತನ ವಿ
	ದ್ಯಾತಿಶಯ ಮಹಾ ನಿಧಾನನನ್ವಯಮುಪಮಾ
	ತೀತಮದಂ ಪೇೞ್ವಿಂ ವಿ
	ಖ್ಯಾತಮದೆಂತೆಂದೊಡುಂಟು ವೆಂಗೀ ವಿಷಯಂ		|| ೪೧ ||

	ವೇಂಗಿ ವಿಷಯಂ ತ್ರೈಭುವ	
	ನಂಗಳೊಳಗ್ಗಳದ ವಿಷಯಮುಪಮಾತೀತಂ
	ಸಂಗತ ಸಮಸ್ತಮತ್ಯು
	ತ್ತುಂಗ ಫಲ ದ್ರುಮಮಮೂಲ್ಯ ವಸ್ತು ನಿಧಾನಂ		|| ೪೨ ||

ಉ||	ಆ ಧರಣೀವಧೂ ತಿಳಕಮಾಧರಣೀ ಲಲನಾ ಮುಖಾಬ್ಜಮಂ
	ತಾ ಧರಣೀ ರಮೈಕ ನವ ಯೌವನಮಾಧರಣೀ ಪ್ರಿಯಾ ಕಟಾ
	ಕ್ಷಾದರ ವಿಭ್ರಮ ಭ್ರಮಣಮಗ್ಗಳದಗ್ಗದ ಕಮ್ಮೆನಾಡು ವಿ
	ದ್ಯಾಧರ ಲೋಕಮೇನದಱ ಪೋಲ್ವೆಗೆ ಬರ್ಕುಮೆ ಸೋಲದಿರ್ಕುಮೇ		|| ೪೩ ||

ಮ||	ಅತಿವಿಖ್ಯಾತಿ ಕಮ್ಮೆ ನಾಡದನುದಾತ್ತಂ ಕಾವನೀವಂ ದ್ವಿಜೋ
	ನ್ನತ ವಿದ್ಯಾನಿಧಿಗಳ್ಗನೂನನುಪಮಾನಾತೀತ ಧೈರ್ಯಂ ಬಹು
	ಶ್ರುತನಾಜ್ಞಾನಿಧಿ ಯಾಜ್ಞವಲ್ಕ್ಯ ಸದೃಶಂ ಕೌಂಡಿನ್ಯ ಗೋತ್ರಂ ನಿರಾ
	ಕೃತ ದೋಷ ಸ್ಥಿತಿ ನಾಗಮಯ್ಯನನಘಂ ಶ್ರೀ ಭೂಮಿ ದೇವೋತ್ತಮಂ		|| ೪೪ ||

			- 9 -

ವ||	ಅಲ್ಲಿಯುಂ

ಕಂ||	ಪುಟ್ಟಿದುದು ಪುಂಗನೂರೊಡ
	ವುಟ್ಟಿದುದಪರಿಮಿತ ಪುರುಷ ಗುಣಗಣಮೆರ್ದೆಯೊಳ್
	ಪುಟ್ಟಿದುದು ಜಿನ ಮತಂ ಗುಡಿ
	ಗಟ್ಟಿದುದಿಳೆಪುಟ್ಟೆ ನಾಗಮಯ್ಯನಜಯ್ಯಂ		|| ೪೫ ||

	ಆ ಭೂಮಿ ದೇವ ತನಯರ್‌
	ಪ್ರಾಭರ ಪರರಿರ್ವರತ್ಯಪೂರ್ವ ಶ್ರುತರು
	ರ್ವೀ ಭಾರ ಭರಣ ಸಹರತಿ
	ಶೋಭಾಸ್ಪದ ತನುಗಳವರೊಳಗ್ರ ತನೂಜಂ		|| ೪೬ ||

	ಅಮಿತ ಜ್ಯೋತಿಷ ಶಾಸ್ತ್ರೋ
	ಕ್ತಿ ಮಲ್ಲಪಂ ಜಿನಮತಜ್ಞನಾಹಿಮಸೇತು
	ಪ್ರಮಿತ ಯಶಂ ಬಭ್ರುವರಾ
	ಹಮಿಹಿರ ಶೌನಕ ಸುನಂದ ಗಾರ್ಗ್ಯ ಸಮಾನಂ		|| ೪೭ ||

ಉ||	ಮಲ್ಲಪನಲ್ಲದೊಂ ಪ್ರಭುವೇ ಮಲ್ಲಪನಲ್ಲದೊನತ್ಯುದಾತ್ತನೇ
	ಮಲ್ಲಪನಲ್ಲದೊಂ ಶುಚಿಯೆ ಮಲ್ಲಪನಲ್ಲದೊನಿಷ್ಟದಾನಿಯೇ
	ಮಲ್ಲಪನಲ್ಲದೊಂ ಗುಣಿಯೆ ಮಲ್ಲಪನಲ್ಲದೊನೇಕ ವಾಕ್ಯನೇ
	ಮಲ್ಲಪನಲ್ಲದೊಂ ಸ್ಥಿರನೆ ಮಲ್ಲಪನಲ್ಲದೊನಾರ್ಯ ಪೂಜ್ಯನೇ		|| ೪೮ ||

ಕಂ||	ಈ ನೆಲದೊಳ್ ಮಲ್ಲಪನ ಸ
	ಮಾನರ್ ನರರೀಗಳಿಲ್ಲ ಮುನ್ನುಳ್ಳೊಡೆ ಕಾ
	ನೀನಂ ದಧೀಚಿ ಶಿಬಿ ವೃಷ
	ಸೇನ ಯಮತನಯನಕ್ಕುಮಲ್ಲದೊನಲ್ಲಂ		|| ೪೯ ||

	ನಿಜ ಗುರು ಪರೋಕ್ಷ ವಿನಯಮ
	ನಜಾತ ರಿಪುತನ್ನ ತಮ್ಮನುಂ ತಾನುಂ ಭೂ
	ಭುಜರಱಿವಿನಂ ಸಮಸ್ತ
	ದ್ವಿಜರಱಿವಿನಮಖಿಳ ಮನಿಪರಱಿವಿನಮೀಗಳ್		|| ೫೦ ||

ಉ||	ಭೂಮಿಗೆ ಕಾವ್ಯರತ್ನಮಿದೆ ಸಾರಮೆನಲ್ ನೆಗೞ್ದೀ ಪುರಾಣಚೂ
	ಡಾಮಣಿಗೞ್ತಿಯಿಂ ಕಳಸಮಿಟ್ಟು ಗುರು ಸ್ಥಿರ ಭಕ್ತಿ ಪೂರ್ವಕಂ
	ಪ್ರೇಮದೆ ಮಲ್ಲಪಯ್ಯನುಮುದಾತ್ತ ಯಶೋನಿಧಿ ಪುನ್ನಮಯ್ಯನುಂ
	ತಾಮುಪಕಾರಮಂ ನೆರಪಿದರ್ ಜಗದೊಳ್ ಜಿನಚಂದ್ರದೇವರಾ		|| ೫೧ ||

			- 10 -

ಕ||	ಶಾಂತಿಪುರಾಣದ ನಿರ್ವಾ
	ಣಂ ತಕ್ಕುದೆ ಮಲ್ಲಪಯ್ಯನಿಂ ತದನುಜನಿಂ
	ಶಾಂತಿ ಧನ ಪುನ್ನಮಯ್ಯನಿ
	ನೇಂ ತಮ್ಮುತ್ತಿರ್ವರಂ ಕೃತಾರ್ಥರೋ ಜಗದೊಳ್		|| ೫೨ ||

	ಅವರಿರ್ವರ ಪುಣ್ಯಂ ತ್ರೈ
	ಭುವನದೊಳಮಗಣ್ಯಮಂತು ಸಲೆ ನೋಂತವರಾರ್
	ಭವ ಜಲನಿದೊಳ್ ಮೂ
	ಡುವ ಮುೞುಗುವ ನಡೆವ ನುಡಿವ ಸಂಸ್ಕೃತಿಗತರೊಳ್		|| ೫೩ ||

ಚಂ||	ಅವರ ಪೊಗೞ್ತೆಗತ್ಯಧಿಕಮಪ್ಪ ನೆಗೞ್ತೆಗೆ ನೋಂತನಾವೊನಿ
	ನ್ನವರ ಬುಧೋಕ್ತಮಪ್ಪ ಗುರು ಭಕ್ತಿಗೆ ಸೂಕ್ತಿಗೆ ತಕ್ಕನಾವೊನಾ
	ರವರ ಜಿನಾಗಮ ಕ್ರಮದಣುವ್ರತಮಂ ಸಲಿಸುತ್ತುಮಿರ್ಪರೆಂ
	ದವಿರತಮಗ್ರಜಾನುಜರನೇಂ ಪೊಗೞ್ದಪ್ಪುದೊ ಮೂಱು ಲೋಕಮುಂ		|| ೫೪ ||

	ತವದ ಪಿರಿದೞ್ತಿಯಿಂದಿದ
	ನವರಿರ್ವರುಮಱಿಯೆ ನೆಱೆಯೆ ಪೇೞಿಸಿ ಜಿನಚಂ
	ದ್ರವರಮುನೀಂದ್ರರ ಪೆಸರೊಳ್
	ಸವೆಯಿಸಿದರ್‌ ನೆಗೞ್ದಖಂಡ ಭೂಮಂಡಳದೊಳ್		|| ೫೫ ||

ಕಂ||	ಆ ಕಥೆ ಮತ್ತೆಂತೆಂದೊಡೆ
	ಭೀಕರ ಕರಿ ಮಕರ ನಿಕರ ಭಿನ್ನ ತರಂಗಾ
	ನೀಕ ಲವಣಾಂಬುರಾಶಿ ವೃ
	ತಾಕೃತಿ ಕಮನೀಯಮುಂಟು ಜಂಬೂದ್ವೀಪಂ		|| ೫೬ ||

	ತನ್ಮಧ್ಯದೊಳಿರ್ಪುದು ರುಚಿ
	ವನ್ಮೇರು ನರೇಂದ್ರಮದಱ ಮೂಡಣ ದೆಸೆಯೊಳ್
	ಮನ್ಮಥ ನೃಪಾಭಿನವ ರಾ
	ಜ್ಯೋನ್ಮದ ಮಹಿ ದೇಹಮುಂಟು ಪೂರ್ವವಿದೇಹಂ		|| ೫೭ ||

ವ||	ಎಂಬಿನಂ ನೆಗೞ್ದ ಪೂರ್ವವಿದೇಹದೊಳ್ ಕಾಮರಾಗ ಕಮನೀಯ ಮನೋರಥ ಜನ್ಮ
	ಭೂಮಿಯಪ್ಪ ವತ್ಸಕಾವತೀವಿಷಯದಾವವೆಡೆಯೊಳಂ ನಿಮ್ಮ ಪ್ರದೇಶಂದಪ್ಪದೆ ಪಥಿಕ
	ಜನದ ಕಣ್ಗಂ ಮನಕ್ಕಂ ಪಸರಂ ಬಡೆದು ನೆಱೆ ಸೂಗಯಿಸುವ ಸರಸ ಸರಸೀರುಹಾ
	ಕರಂಗಳೊಳ್

ಚಂ||	ವಿದಳಿತ ಹೇಮ ತಾಮರಸ ಸಾಂದ್ರ ಲಸನ್ಮಕರಂದ ಸಕ್ತ ಷ
	ಟ್ಪದತತಿ ಪಾಯ್ದು ಪಾಯ್ದು ಸರಸೀರುಹದಿಂ ಸರಸೀರುಹಕ್ಕೆ ಪೋ

			- 11 -

	ಲ್ತುದು ಮಧುವುಂ ಮನೋಭವನುಮೞ್ತಿಯೊಳಾಡುವ ಪೊನ್ನಬಟ್ಟನೊ
	ರ್ಮೊದಲೆ ಮನೋಜಕಾಂತೆ ಮುಳಿಸಿಂ ದೆಸೆಗೋವದೆ ಸೂಸುವಂದಮಂ		|| ೫೮ ||

ವ||	ಮತ್ತಮಾನಾಡೂರೂರ್ದಪ್ಪದೆ ವಿಚಿತ್ರ ಕ್ಷೇತ್ರಂಗಳೊಳ್ ಪವಿತ್ರ ಪುಣ್ಯಬೀಜ ಪ್ರರೋಹದ
	ಬೆಳಸಿನ ಸಿರಿಯ ಕಣ್ಬೊಲಂಗಳೆನಿಸುವ ಕೆಯ್ವೊಲಂಗಳೊಳ್

ಕಂ||	ಅಮಿತ ಗುಣವರ್ಣನ ಪ್ರ
	ಕ್ರಮಕ್ಕೆ ಸಲೆ ನಾಣ್ಚಿ ತಲೆನೆಱಗಿದ ಸುಜನೋ
	ತ್ತಮರಂತೆ ಭರದಿನೆಱಗಿದು
	ವಮೇಯ ಪರಿಪಕ್ವ ಗಂಧಶಾಲಿ ವನಂಗಳ್		|| ೫೯ ||

	ತತ್ಕಳಮ ಕಣಿಶ ಕಬಳ ಸ
	ಮುತ್ಕ ಶುಕ ಪ್ರಕರಮೆಸೆಯೆ ಪೊಸ ನೇತ್ರದ ಚಂ
	ಚತ್ಕಂಚುಕಮನಿಳಾವಿಳ
	ಸತ್ಕಾಮಿನಿ ತೊಟ್ಟ ಪೋಲ್ವೆಯುಂ ಪುಟ್ಟಿಸುಗುಂ		|| ೬೦ ||

ವ||	ಮತ್ತಂ ತದುಪಾಂತದೊಳ್

	ಬಹುಪೋಷಣಂ ಮಾವಿನ
	ಸಹಕಾರದ ಸೊನೆಯ ಸೋನೆ ಬಳಿಯಿಸೆ ಬಳೆಗುಂ
	ಮಹಿಯೆನೆ ಬಣ್ಣಿಸುವ ಪಿತಾ
	ಮಹಂಗಮರಿದೆಗ್ಗ ಮೊಗ್ಗೆ ನಿನಗಮದೆನಗಂ		|| ೬೧ ||

ವ||	ಅದಲ್ಲದೆಯುಂ

	ನವ ಶಶಿ ಕಳೆಗಳನಮೃತ
	ದ್ರವಂಗಳೊಳ್ ತೀವಿ ತೀವಿ ನಿಱಿಸಿದರೆನೆ ತ
	ದ್ದವಳೇಕ್ಷು ಲಕ್ಷ್ಮಿ ನಡೆ ನೋ
	ಡುವ ಜನಪದ ಜನದ ಮನಮನುಱೆ ಸೆಱೆವಿಡಿಗುಂ		|| ೬೨ ||
	
ವ||	ಎನಿಸಿ ದುಗ್ಧಾಬ್ಧಿ ಫೇನ ಪಿಂಡೋಪಮಾನಮುಂ ಸುಧಾಸಮುದ್ರಲಲಿತಲಹರಿಕಾ
	ಸಮಾನಮುಮಪ್ಪ ಬಿಳಿಯ ಕರ್ವ್ವಿನ ಕೆಯ್ಗಳೊಳೆರಡುಂ ದೆಸೆಗಳೊಳಂ ಮನೋಜ ರಾಜ
	ರಾಜದ್ರಾಜಧಾನೀ ನೀಕಾಶಮಪ್ಪುದ್ಯಾನಂಗಳೊಳ್

ಉ||	ಮೆಯ್ವಸಮೊಂದೆ ಪೂವಿನೊಳೆ ಪೋಗಿ ಮೊಗಂ ಮುರಿದಳ್ಳೆಗೊಂಬಿನೊಳ್
	ಪಾಯ್ವುದುಮೊಂದೆ ಪಣ್ಣ ರಸಮಂ ಸವಿದಾಱದೆ ಚಂಚುವಂ ಕೆಲ
	ಕ್ಕುಯ್ವುದುಮೊಂದೆ ಕೋರಕದೊಳೞ್ಕಮೆವೆತ್ತವಚತ್ತು ಲಂಘನಂ
	ಗೆಯ್ವುದುಮಾದುದಾ ಮಧುಪ ಕೀರ ಪಿಕಾಳಿಗೆ ನಂದನಂಗಳೊಳ್		|| ೬೩ ||

ಚಂ||	ನಯಮಳವಟ್ಟ ಪಚ್ಚೆ ಸಹಕಾರದೊಳಿಂಗುಳಿಕಂ ತಳಿರ್ತಶೋ
	ಕೆಯೊಳರಿದಾಳಮುಳ್ಳಲರ್ದ ಸಂಪಗೆಯೊಳ್ ಕಡುಗರ್ಪು ಭೃಂಗ ಕೋ

			- 12 -

	ಟಿಯೊಳೆಸೆದಿರ್ದ ನೀಲಿ ಗಿರಿಮಲ್ಲಿಕೆಯೊಳ್ ಸಮನಾಗೆ ಚೀರಘ
	ಟ್ಟಿಯೆ ಬರೆದಿಟ್ಟ ಚಿತ್ರದ ಬನಕ್ಕೆಣೆಯಾಯ್ತು ಬನಂ ವಿದೇಹದೊಳ್		|| ೬೪ ||

ಕಂ||	ಇಂತಿನಿವಿರಿದಗ್ಗಳದ ದ
	ಗುಂತಿಯನೊಳಕೊಂಡು ವಿಷಯ ವರ ವನಿತೆಯ ಸೀ
	ಮಂತದ ಮಣಿ ಕಾಂತಿಗೆ ಮು
	ಯ್ವಾಂತುದು ಚೆಲ್ವಿಂ ಪ್ರಭಾಕರೀನಾಮಪುರಂ		|| ೬೫ ||

ಚಂ||	ಅದನೊಳಕೊಂಡ ಪೊನ್ನ ಪೊಸಗೋಂಟಿ ಪುರಾಂಗನೆಯುಟ್ಟ ಹೇಮವ
	ರ್ಣದ ವಸನಂ ತದೀಯ ರುಚಿ ವಿಚ್ಛುರಿತಂ ಪರಿಖಾಚ್ಛವಾರಿ ಕ
	ಟ್ಟಿದ ಕಟಿಸೂತ್ರಮಂಬುವಿಹಗಾವಳಿ ಸೂಸಕಮಾಗೆ ಗೆಲ್ದು ನಾ
	ಕದ ನರಲೋಕದೊಳ್ಪನದು ಪೇೞ್ ಸೆಱೆಗೊಂಡುದೊ ಸೂಱೆಗೊಂಡುದೊ		|| ೬೬ ||

ಕಂ||	ಆಪೊೞಲನಾಳ್ದನಖಿಳಮ
	ಹೀಪತಿ ಮದದಂತಿ ದಂತ ಖಂಡನೆಗೆ ಸಮಾ
	ರೋಪಿತ ಕೃಪಾಣ ಧಾರಾ
	ವ್ಯಾಪಾರಂ ಸ್ತಿಮಿತಸಾಗರಂ ಮಂಡಳಿಕಂ		|| ೬೭ ||

ಉll	ಚಾಗದ ತೋರ್ಕೆಗಂ ನೆಗೞ್ದ ಬೀರದಳುರ್ಕೆಗಮೊಳ್ಪನಪ್ಪಿದು
	ದ್ಯೋಗದಮರ್ಕೆಗಂ ಸಿರಿಯ ಸಾರ್ಕೆಗಮಾಯತಿಯಿರ್ಕೆಗಂ ಪೆಱರ್
	ಮೇಗೆನಲಿಲ್ಲದಂತು ನೆಗೞ್ದರ್ದುದಱಿಂ ಮನುಜೇಂದ್ರ ಕೋಟಿ ಕೋ
	ಟೀ ಗುಣ ಕೋಟಿಗಾ ಸ್ತಿಮಿತಸಾಗರನಾಗರಮಾಗದಿರ್ಕುಮೇ		|| ೬೮ ||

ಕಂ||	ಪರಿಜನಮನಳವಿಯೞಿದಾ
	ಳರಸೆಂಬುದನೞಿಯಲಾಗದಂತಿರೆ ಪೊರೆದಾ
	ನರಪತಿಯ ಗುಣಾಗುಣದಂ
	ತರಮಱಿವುದನಾಳ ಸಿರಿಯ ಲೀಲೆಯೆ ಪೇೞ್ಗುಂ		|| ೬೯ ||

	ಮದ ವಿರಹಿತನೆನಿಸಿಯುಮಮಿ
	ತ ದಾನಿ ಗುಣಗಣದ ಪರಮಪದವಿಗೆ ಮೊದಲೆಂ
	ಬುದನೆನಿಸಿ ನೆಗೞ್ದುಮಾ ನೃಪ
	ನುದಾತ್ತ ಗುಣಗಣದ ತುತ್ತ ತುದಿಯೊಳನೂನಂ		|| ೭೦ ||

	ತನುವೆನಿತನಿತುಂ ಮನವೆನಿ
	ತನಿತುಂ ಮೃದು ಮಧುರ ವಚನಮೆನಿತನಿತುಂ ತೆ
	ಕ್ಕನೆ ತೀವಿ ಸುಧರ್ಮ ರಸಾ
	ಯನಮೊದವಿದಂದಮನಾ ನೃಪೇಂದ್ರ ಪೋಲ್ತಂ		|| ೭೧ ||

			- 13 -

ವ||	ಅಂತಖಿಳ ಭುವನ ತಲ ತಿಲಕವಿಲಾಸ ವಿಲಸಿತ ನಿಲಯನುಮಪಹಸಿತ ಭೂಚರ ಖೇಚರ
	ರಾಜಲೀಲಾ ವಿಲಾಸ ವಿಭವನುಮುಪಹಸಿತ ಸನತ್ಕುಮಾರ ನಳಕೂಬರ ಮಕರಕೇತು
	ಸೌಂದರ್ಯನುಂ ವಿನಿರ್ಜಿತ ನಿರವಶೇಷ ನಿಳಿಂಪನಾಥ ವಿಭವನುಮಪಾಕೃತ ಪ್ರಕೃಷ್ಟಾಷ್ಟ
	ಲೋಕಪಾಲ ಪರಿಪಾಲಿತ ಸಾಹಸನುಮಪಾಸ್ತ ಸಮಸ್ತ ರಾಜನ್ಯಕ ಧವಳಾತಪತ್ರ ಪುಂಡರೀಕ
	ಷಂಡನುಮವನತ ನಾನಾನೂನ ದೇಶಾಧೀಶ ಮಣಿ ಮಕುಟ ಮಕರಿಕಾ ಚ್ಛುರಿತ ಚರಣ
	ನಖ ಮಯೂಖ ಚಂದ್ರಿಕಾ ಪ್ರಸರನುಮಭಿಭೂತ ನೂತನ ಪುರಾತನ ಪುರುಷ ಚರಿತನುಂ
	ಅವಲುಪ್ತ ಸಪ್ತಸಪ್ತಿ ದೀಪ್ತಿ ಪ್ರತಾಪ ವಿಧಾನ ನಿರತನುಮಾಕೃಷ್ಟ ಸುಂದರ ಸುಂದರೀ ಕಟಾಕ್ಷ
	ವಿಕ್ಷೇಪನುಮುಪಜಾಪೋಪಗೃಹೀತ ವಿರೋಧಿ ನರೇಂದ್ರಾಷ್ಟಾದಶ ತೀರ್ಥನುಮನುಕೂಲ
	ಕುಲ ಸೀಮಂತಿನೀಯಮಾನ ಗೋಮಿನೀ ಕಾಮಿನೀ ನಿಬಿಡಾಲಿಂಗಿತಾಕ್ಷೂಣ
	ವಕ್ಷಸ್ಥಳನುಮವಿರದ್ಧ ವಿಜಯಶ್ರೀ ಕೇಯೂರ ವಿಘಟ್ಟಿತ ವಾಮೇತರ ಭುಜಭುಜಂಗನುಮ
	ವತೀರ್ಣ ವರ್ಣ ಪದ ವಾಕ್ಯ ನ್ಯಾಯ ನಯಪ್ರಮಾಣ ಕಾವ್ಯ ನಾಟಕ ನಿಕಾಮ ಕೋಮಳ
	ರುಚಿರ ಶರೀರ ಸರಸ್ವತೀ ರೂಪ ನೀರಕ್ಷೀರ ಸುಧಾಸ್ಯಂದಿ ಪಂಡಿತ ವನ ಸರಸೀರುಹನುಮಪಾರಾ
	ಪಾರಾವಾರ ಸಮುತ್ತಾರಿತ ಕುಂದೇಂದು ಕುಮುದ್ವತೀ ತರಳತರ ತಾರಹಾರ ನೀಹಾರ
	ರೋಚಿರ್ಮಂಜರೀ ನಿಚಯ ವಿಶದ ಯಶೋ ರಾಶಿ ವಳಯನುಂ ಜಿತಾಖಂಡ
	ಭೂಮಂಡಲನುಮಪ್ಪ ಸ್ತಿಮಿತಸಾಗರ ಮಹೀವಲ್ಲಭಂಗೆ

ಕಂ||	ನಿರತಿಶಯ ರೂಪ ಯೌವನ
	ವಿರಾಜಿತಾಂಗಿಯರನಂಗ ಜಂಗಮ ಲತಿಕೋ
	ತ್ತರ ತನುಗಳ್ ನೆಗೞ್ದ ವಸುಂ
	ಧರೆಯುಂ ವಸುಮತಿಯುಮೆಂಬರರಸಿಯರಾದರ್‌		|| ೭೨ ||

	ಅಗ್ರಮಹಿಷೀ ಪದಕ್ಕಮು
	ದಗ್ರ ಪ್ರೇಮಾಸ್ಪದಕ್ಕಮವರಿರೆ ನೃಪನ
	ವ್ಯಗ್ರತೆಯಿನಿತರ ವನಿತೆಯ
	ರಾಗ್ರಹಮುಂ ಬಿಟ್ಟನೇನವರ್ ಸೊಬಗಿಯರೋ		|| ೭೩ ||

ವ||	ಆ ಮಹಾದೇವಿಯರಿರ್ವರುಂ ಬೆರಸು ಅನೇಕಾಂತಃಪುರ ವಿವಿಧ ಸಮೇತಂ ಸ್ತಿಮಿತಸಾಗರ
	ಧರಾಧೀಶ್ವರನವಿನಶ್ವರ ಸುಖಾನುಭವ ನಿರತನನವರತಾಭ್ಯುದಯ ಪರಂಪರಾನ್ವಿತ
	ನಿಜಮನೋಜನಿತಾನಂದನನೊರ್ಮೆ ಸಕಲ ಮಕುಟ ಬದ್ಧಮಣಿ ಕಿರೀಟ ಕೋಟಿ ವಿಟಂಕ
	ಸನಾಥ ಪದ್ಮರಾಗ ಮಣಿ ಕಿರಣಾರುಣಿತ ಮೌಕ್ತಿಕ ಮಂಡನೀಭೂತ ದುಕೂಲ
	ವಿತಾನನೊಡ್ಡೋಲಗಂಗೊಟ್ಟಿರ್ದಲ್ಲಿ ಸಿಂಹಾಸನೋಭಯ ಪಾರ್ಶ್ವ ಪ್ರದೇಶಂಗಳನಲಂಕರಿ
	ಸಿ ವಸುಂಧರೆಯುಂ ವಸುಮತಿಯುಮಿರೆ

ಕಂ||	ಕ್ಷಿತಿ ನಾಥಾಪಾಂಗ ವಿಲೋ
	ಕಿತೆಯರ್ ಶ್ರೀಯೊರ್ವಳಾ ಜಯಶ್ರೀಯೊರ್ವಳ್

			- 14 -

	ಪ್ರತಿಪತ್ನಿಯರೊಳರೆನಿಸ
	ಲ್ಕತರ್ಕ್ಯನೇಪಥ್ಯಮವರ್ಗದೇಂ ಸೊಗಯಿಸಿತೋ		|| ೭೪ ||

	ಎರಡುಂ ಕೆಲದೊಳಮಿರ್ವರು
	ಮರಸಿಯರಿರೆ ಸೊಗಯಿಸಿರ್ದನವನಿಪನೆರಡುಂ
	ಕರಿಣಿಗಳ ನಡುವಣಾಶಾ
	ಕರೀಂದ್ರನೊಪ್ಪುವವೊಲೊಪ್ಪುವೊಡ್ಡೋಲಗದೊಳ್		|| ೭೫ ||

	ನವ ಮಾಲತಿಗಂ ನವ ಮಾ
	ಧವಿಗಂ ನಡುವಾದ ನವ ನಮೇರು ಮಹೀಜ
	ಕ್ಕವನೀಶಂ ದೊರೆಯೆನಿಸಿದ
	ನವರಿರ್ವರುಮರಸಿಯರ್ಕಳೋತಿರೆ ಕೆಲದೊಳ್		|| ೭೬ ||

ವ||	ಇಂತನಂತ ಸುಕಪರಂಪರೆಯಿಂ ಪಲಕಾಲಂ ಸಲೆ -

ಕಂ||	ಆ ಜಾಯಾ ದ್ವಯಕಂ ಕ್ಷಿತಿ
	ರಾಜಂಗಮಪೂರ್ವ ತುಂಗಜಂಗಮ ದಿವಿಜೋ
	ರ್ವೀಜಮಿವೆನೆ ಪುಟ್ಟಿದರಪ
	ರಾಜಿತನುಮನಂತವೀರ್ಯನುಂ ಪ್ರಿಯತನಯರ್		|| ೭೭ ||

ವ||	ಅಂತು ವಸುಂಧರೆಗಪರಾಜಿತಂ ವಸುಮತಿಗನಂತವೀರ್ಯಂ ಪುಟ್ಟುವುದುಂ -

ಕಂ||	ಜಯಮೊಡವುಟ್ಟಿದುದು ನಯೋ
	ದಯಮೊಡವಳೆದುದು ವಿಳಾಸಮೊಡನಾಡಿದುದ
	ನ್ವಯದೋದವು ತಾಯುಮಂ ತಂ
	ದೆಯುಮಂ ತಣ್ಸಿದುದಪಾರ ರಾಗಾಮೃತದಿಂ		|| ೭೮ ||

ವ||	ಅಂತು ಬಳೆಯೆ ವಳೆಯೆ

ಚಂ||	ದೊರೆವಡೆದಿರ್ದುದಿರ್ವರ ಮನೋರಥಮಗ್ಗಳಮುರ್ಚ್ಚಿಪೋದುದಿ
	ರ್ವರ ಮನದೞ್ಕಱಚ್ಚುಡಿದುದಿರ್ವರ ಮಚ್ಚು ಪೊದೞ್ದು ನೀಳ್ದುದಿ
	ರ್ವರ ಸಮಶೀಲಮಚ್ಚೆಱಿದುದಿರ್ವರನಚ್ಚಿನೊಡಂಬಡೇಂ ಭವಾಂ
	ತರ ಗತ ಮೋಹ ಬಂಧ ಬಲಮೋ ಬಲದೇವನ ವಾಸುದೇವನಾ		|| ೭೯ ||

ಕಂ||	ಬಲದೇವ ವಾಸುದೇವರೊ
	ಳಲಂಘ್ಯಬಲನೊರ್ವನುಗ್ರಬಲನೊರ್ವನವರ್
	ಕೆಲದೊಳಿರೆ ಚಂದ್ರ ರವಿಮಂ
	ಡಲ ಮಧ್ಯದ ಕನಕಗಿರಿಗೆ ನೃಪನೆಣೆಯಾದಂ		|| ೮೦ ||

			- 15 -

ವ||	ಅಂತು ಬಲದೇವವಾಸುದೇವರನಲ್ಪ ಕಲ್ಪಮಹೀಜಾಂಕುರ ಯುಗಳಮುಂ ಶೃಂಗಾರ ಸಾಗರ
	ಸಂಭೂತ ಸುಧಾಸೂತಿ ಲೇಖಾಂಕುರ ದ್ವಂದ್ವಮುಂ ಪವಿತ್ರ ಕ್ಷತ್ರ ಧರ್ಮ ಕಂಠೀರವ
	ದಂಷ್ಟ್ರಾಂಕುರ ಯುಗ್ಮಮುಂ ಮದನ ಮಾರ್ಗಣ ಸಮುತ್ಥಿತ ನೂತನ ಚೂತಾಂಕುರ
	ದ್ವಂದ್ವಮುಮಾಶಾ ಕರಿ ಕಲಭ ಸುಕುಮಾರ ರದನಾಂಕುರದ್ವಿತಯಮುಮೆನೆ ಸೌಂದರ್ಯಕ್ಕೆ
	ಕುಲನಿಲಯಮುಮೌದಾರ್ಯಕ್ಕೆ ನಿವಾಸಮುಂ ಸೌಭಾಗ್ಯಕ್ಕೆ ಜನ್ಮಭೂಮಿಯುಂ
	ಸೌಶೀಲಕ್ಕುತ್ಪತ್ತಿಸ್ಥಾನಮುಮಾಗಿ ಪುಣ್ಯಪುಂಜದಂತೆಯುಂ ಸುಖದ್ರುಮ ಪ್ರರೋಹದಂತೆಯುಂ
	ಶೌರ್ಯ ಮೂಲಸ್ತಂಭದಂತೆಯುಂ ಸಾಹಸ ದ್ರವಿಣ ಸಾಧನದಂತೆಯುಂ ಗುಣಗಣ
	ಮಣಿಗಣ ಕೋಶಗೃಹದಂತೆಯುಮಾಗಿ ಮಾತಾಪಿತೃಗಳನುರಾಗದೊಡನೊಡನೆ ಪ್ರಮೋದ
	ಪ್ರವರ್ಧಮಾನಮಾಗೆ ಸುಖಮಿರ್ಪನ್ನೆಗಂ

ಮ||	ನಭದೊಳ್ ಪೂಮೞೆ ಭೂಮಿಯೊಳ್ ಮರುತಕಂ ದಿಗ್ಭಿತ್ತಿಯೊಳ್ ದೇವದುಂ
	ದುಭಿನಾದಂ ಭುವನತ್ರಯಂಗಳೊಳನೂನಂವಂದನಾನಂದಕಂ
	ಸಭೆಯೊಳ್ ದೇವ ನಿಕಾಯಮೊಪ್ಪುತಿರೆ ಬಂದಂ ಲೋಕನಾಥಂ ಸ್ವಯಂ
	ಪ್ರಭತೀರ್ಥೇಶ್ವರನಾ ನೃಪೇಶ್ವರನ ರಾಜ್ಯಂ ಪೂಜ್ಯಮಪ್ಪನ್ನೆಗಂ		|| ೮೧ ||

ಕಂ||	ಅಂತವತರಿಸಿದ ಘನ ದುರಿ
	ತಾಂತಕನೆೞ್ತರವನಱಿಪೆ ವನಪಾಲಕನ
	ತ್ಯಂತ ಪ್ರಿಯಂ ಪ್ರತೀತ
	ಸ್ವಾಂತಂ ನೃಪನೆೞ್ದು ಸಿಂಹವಿಷ್ಟರದಿಂದಂ		|| ೮೨ ||

	ನಡೆದೇೞಡಿಯಂ ಜಿನನಿ
	ರ್ದೆಡೆಗೆಱಗಿ ಬೞಿಕ್ಕೆ ಮಚ್ಚುಗೊಟ್ಟಂ ತೊಟ್ಟೊ
	ಳ್ದುಡುಗೆಗಳನುಟ್ಟ ದುಗುಲಮ
	ನೆಡೆಯಱಿದಾ ಮುನಿನೀವೇದಕಂಗೆ ನೃಪೇಂದ್ರಂ		|| ೮೩ ||

ವ||	ಸೇನಾಪತಿಯಂ ಬರಿಸಿ

ಕಂ||	ಪಡೆಯಂ ಸಾರಲ್ವೇೞ್ದಾ
	ಗಡೆ ಪುತ್ರ ಕಳತ್ರ ಮಿತ್ರಸಹಿತಂ ಮಹಿಪಂ
	ನಡೆದಂ ನದೀ ಪ್ರವಾಹಂ
	ನಡೆವಂತಿರೆ ಸಮವಸರಣ ವಾರಾಶಿವರಂ		|| ೮೪ ||

ವ||	ಅಂತು ಬಂದು ದೂರಾಂತರದೊಳ್ ಮಾನಸ್ತಂಭ ನಿರೀಕ್ಷಣ ಕ್ಷಣದೊಳ್ ತನ್ನೇಱಿದ
	ಯಾನ ಗಜರಾಜನನಿೞಿದಾ ಜವಂಜವ ವಿಭಾವ ಭಯ ಭೀರು ವಿಶರಾರು ಭವ್ಯ ಜನ
	ನಿರ್ವ್ಯಾಜ ಶರಣಮಂ ಯಥಾಕ್ರಮದಿಂ ಪೊಕ್ಕು ಗಂಧಕುಟಿಯಂ ತ್ರಿಃಪ್ರದಕ್ಷಿಣಂಗೆಯ್ದು
	ಭಗವದಭಿಮುಖನಾಗಿ ನಿಂದು ನಿಟಿಲ ತಟಘಟಿತ ಕರಪುಟ ಕಮಳಮುಕುಳಂ

			- 16 -

ಮ||	ತನು ಸೌಂದರ್ಯದಿನನ್ನ ನಿನ್ನನೆನಲುದ್ಘಾಚಾರದಿಂದನ್ನನಿ
	ನ್ನನೆನಲ್ ಬೋಧದಿನನ್ನನಿನ್ನನೆನಲಾತ್ಮೈಶ್ವರ್ಯದಿಂದನ್ನನಿ
	ನ್ನನೆನಲ್ ಸೌಖ್ಯದಿನನ್ನನಿನ್ನನೆನಲಕ್ಷೂಣತ್ವದಿಂದನ್ನನಿ
	ನ್ನನೆನಲ್ಬಾರದು ನಿನ್ನನೇಂ ಪಿರಿಯಯೋ ತ್ರೈಲೋಕ್ಯರಕ್ಷಾಮಣೀ		|| ೮೫ ||

ವ||	ಎಂದು ನಿಖಿಲ ದಿವಿಜ ದನುಜ ವಿನಮ್ರ ಕಮ್ರ ಶಿರೋಮಣಿ ದ್ವಿಗುಣಿ ಪಾಟಳಮಣಿ
	ಭೂಮಿ ಭಾಗಭೋಗ ಸಭಾಮಂಡಳನಂ ನಿರಸ್ತ ಸಮಸ್ತದುಸ್ತಮೋ ವಿಸ್ತಾರನಂ
	ಪ್ರಾತಿಹಾರ್ಯಾಷ್ಟಕಾವಿರ್ಭೂತ ಪ್ರಭಾತಿವಿಳಸಿತಾಂಗ ಪ್ರಭನಂ ಸ್ವಯಂಪ್ರಭ ಜಿನೇಂದ್ರನಂ
	ಸ್ತುತಿಯಿಸಿ ಬೞಿಯಂ ತದನುಮತೋಪ ವಿಶದ ಶೇಷ ವಸ್ತೂತ್ಪಾದ ದ್ರವ್ಯ ವಿಳಯ
	ವಿಕಲ್ಪ ಪ್ರತಿಪಾದನ ಸಮಯ ಸಮುತ್ಪನ್ನ ಸಹಸ್ರ ರಸನಾನನಾಂಬುರುಹ
	ನಿರ್ಯದ್ವಚನರಚನಾಮೃತನಂ ಗಣನಾಥನಂ ಗುರು ಭಕ್ತಿಪೂರ್ವಕಂ ಬಂಧಿಸಿ ಧರ್ಮಮಂ
	ಕೇಳ್ದು ಸಮುಪಜಾತ ನಿರ್ವೇಗಪರಂ ಪರಮೇಶ್ವರದೀಕ್ಷೆಯಂ ಸ್ತಿಮಿತಸಾಗರಂ ಕೆಯ್ಕೊಂಡು

ಉll	ಮುಕ್ತಿಯೊಳಾದ ನಂಬುಗೆ ಮನಂಬುಗದಲ್ಪಸುಖಾಶಿಗೆಂಬ ಲೋ
	ಕೋಕ್ತಿಯಿನಕ್ಕಟಾ ಸ್ತಿಮಿತಸಾಗರನೞ್ತಿಯೊಳೞ್ದು ವಂದನಾ
	ಭಕ್ತಿಗೆ ವಂದನಂ ಭುಜಗ ನಾಯಕನಂ ನಡೆ ನೋಡಿ ತತ್ಸುಖಾ
	ಸಕ್ತ ಮನಂ ಪರಾಸು ಫಣಿನಾಥತೆಯಂ ಮುನಿನಾಥನೆಯ್ದಿದಂ		|| ೮೬ ||

ಕಂ||	ಅಪರಾಜಿತನಿತ್ತ ಪರಂ
	ತಪನ ತಪಶ್ಚರಣವೊಂದೆ ಪೊಱಗೆನೆ ನಿರ್ವೇ
	ಗ ಪರಾಯಣಂ ಮನಂಗೊಂ
	ಡು ಪವಿತ್ರ ಶ್ರಾವಕ ವ್ರತಂಗಳೊಳೊಣರ್ದಂ		|| ೮೭ ||
	
ವ||	ಅವಾವುವೆನೆ

ಕಂ||	ಕೊಲೆಯೊಳ್ ಪೊರೆಯಿಲ್ಲದ ಪರ
	ಲಲನೆಗೆ ಬಗೆಗುಡದ ಕಳ್ಳದುಱೆ ಪುಸಿಯದ ಕಾ
	ದಲಿಸಿ ವಿಷಯಂಗಳೊಳ್ ಪಂ
	ಬಲಿಸದ ಗುಣಮೈದಣುವ್ರತಂ ಜಿನಮತದೊಳ್		|| ೮೮ ||

	ದೆಸೆಗಳನೆ ಮೇರೆಯಂ ನಿಯ
	ಮಿಸಿದಲ್ಲದೆ ನಡೆಯದಮಿತ ಭೋಗಮನುಪಭೋ
	ಗಿಸದಸ್ತ್ರ ಪಾಶ ದಂಡಮ
	ನೊಸೆದೀಯದುದಿದು ಗುಣವ್ರತತ್ರಯಮಕ್ಕುಂ		|| ೮೯ ||

	ತೀವ್ರೋಪವಾಸಮುಂ ದಾ
	ನ ವ್ರತಮುಂ ನಿಖಿಲ ಸಮತೆಯುಂ ಸನ್ಯಾ
	ಸ ವ್ರಜನಮುಮೆಂಬಿವು ಶಿ
	ಕ್ಷಾ ವ್ರತಮಿದು ನಾಲ್ಕು ತೆಱನನೂನಾಗಮದೊಳ್		|| ೯೦ ||

			- 17 -

	ಬಲದೇವನ ಮನದೊಳ್ ಸಲೆ
	ನೆಲಸಿದುವಿವು ನೆಱೆಯೆ ವಾಸುದೇವನ ಮನದೊಳ್
	ನೆಲಸವೆ ಹಿಮಕರ ಕಿರಣಂ
	ನೆಲದವೋಲ್ ಜಲಜ ನಿಬಿಡ ಕೋಶೋದರದೊಳ್		|| ೯೧ ||

	ತ್ರಿದಶ ಮಹೀಶ್ವರ ಖೇಚಕ
	ಸದಸ್ಸರೋಜಾಕರಾಬ್ಜ ಬಂಧುಗೆ ಮುದದಿಂ
	ಪದೆದೆಱಗಿ ಹಲಧರಂ ತ್ರಿಃ
	ಪ್ರದಕ್ಷಿಣಂಗೆಯ್ದು ಸೇಸೆಗೊಂಡಘಜಯದಿಂ		|| ೯೨ ||

	ಕ್ಷಿತಿಪ ತಪೋ ಗ್ರಹಣದ ಮನ
	ಕತಮುಂ ಜಿನತತ್ವ ದೇಶಮುಂ ಪೊರ್ದಿ ವಿಷಾ
	ಮೃತದವೊಲೆರ್ದೆಯೊಳ್ ನಿಲೆ ತ
	ಮ್ಮುತಿರ್ವರುಂ ಸಮವಸರಣದಿಂ ಪೊಱಮಟ್ಟರ್‌		|| ೯೩ ||

ವ||	ಅಂತು ಪೊಱಮಟ್ಟು ತಂತಮ್ಮ ವಾಹನಂಗಳನೇಱಿ ಪರಿಜನಂಬೆರಸು ಯೂಥಪತಿ
	ಪೊಱಗಾದ ಕರಿಕಲಭ ಸ್ಥಿತಿಯಿಂದಂ ಮೃಗಪತಿ ಪೊಱಗಾದ ಕಿಶೋರಕೇಸರಿವಿಧಿಯಿಂದಂ
	ರಾಜಹಂಸಂ ಪೊಱಗಾದ ಯುವರಾಜಹಂಸ ಪ್ರಕಾರದಿಂದಂ ಬಂದು ಪತಿವಿಯೋಗದಿಂ
	ನಿಜ ಜನನಿಯರನೆ ಪೋಲ್ತು ಪ್ರಸಾಧನವಿರಹಿತೆಯುಂ ನಿರಾನಂದ ಜನೋಪೇತೆಯುಮ
	ಮಾನಿತ ಹರ್ಷೋತ್ಕರ್ಷೆಯುಮಾಗಿರ್ದ ತನ್ನನ್ವಯ ರಾಜಧಾನಿಯನನುಜಸಮೇತನಪರಾಜಿ
	ತನೆಯ್ದೆವಂದು

ಕಂ||	ಕೃಶರಾಗಂ ವಿಗತ ಮನಃ
	ಪ್ರಸರತೆಯಿಂ ಕಣ್ಣ ನೀರ್ಗಳಂ ತೀವಿ ನಿರಂ
	ಕುಶ ಶೋಕ ಪರವಶಂ ಚಿ
	ತ್ರಶೇಷ ನಿಜ ಜನಕ ನಿಳಯಮಂ ವಿಭು ಪೊಕ್ಕಂ		|| ೯೪ ||

ವ||	ಅಲ್ಲಿ ತನ್ನಂ ಕಾಣಲೊಡನಿರ್ಮ್ಮಡಿಸಿದ ಶೋಕದಾವಾನಲನೆರ್ದೆಯೊಳ್ ಪೋೞ್ಮರದ
	ಕಿರ್ಚ್ವಿನಂತಳುರೆ ತಳಮಳವಾಗಿ ಸೈರಣೆಗೆಟ್ಟು ಬಾಯೞಿದೞುತುಂ ಪಳಯಿಸುವ
	ಮಾತೃವರ್ಗಕ್ಕೆಱಗಿ ಪೊಡವಟ್ಟು ಕುಳ್ಳಿರ್ದು ಸಂತೈಸಿ

ಕಂ|| 	ಪರಮಾರ್ಥಂ ಪರಿಪಾಲನೆ
	ಕರದಿಂದಪರಾಜಿತಾಬ್ಜ ಮಿತ್ರಂ ಕಳೆದು
	ನರಪತಿ ವಿಗಮದೊಳೊಡನೊಗೆ
	ದರಸಿಯರ ಮುಖಾಬ್ಜ ಶೋಕ ಹಿಮಜಲ ಲವಮಂ		|| ೯೫ ||

ವ||	ತದನಂತರಂ ನೈಮಿತ್ತಿಕ ನಿರೂಪಿತ ಶುಭ ದಿನ ಮುಹೂರ್ತದೊಳ್

			- 18 -

ಮ||	ಕಮಳಾಳಂಕರಣೈಕ ಕಾರಣನುದನ್ವದ್ವೇಷ್ಟಿತೋರ್ವೀಭರ
	ಕ್ಷಮನೆಂದನ್ವಿತ ಮಂತ್ರಿವರ್ಗಮೊಡನೆೞ್ದಾಳೋಚದಿಂದೀಯೆ ರಾ
	ಜ್ಯಮನಿಂದ್ರಾಕೃತಿ ಸೀರಪಾಣಿ ಮಹಿಮಾವಷ್ಟಂಭದಿಂ ಸಿಂಹಪೀ
	ಠಮನಂದೇಱಿದನುತ್ಸವೋದಯಕರಂ ಸೌಜನ್ಯಕಂದಾಂಕುರಂ		|| ೯೬ ||

			- ಗದ್ಯ -
			         ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		              ಶ್ರೀಮದುಭಯಕವಿ ಚಕ್ರವರ್ತಿ
			    ನಿರ್ವರ್ತಿತಮುಂ
		          ಅಮ್ಮನ ಭಕ್ತಾಭಿಧಾನ ಮಲ್ಲಪಾರ್ಯ
		              ತದನುಜಾತಾಭಿಜಾತ ಸಾರಸ್ವತ
		              ಪುನ್ನಮಾರ್ಯ ಕಾರಿತಮುಮಪ್ಪ
			ಪುರಾಣಚೂಡಾಮಣಿಯೊಳ್
			      ಪ್ರಥಮಾಶ್ವಾಸಂ


			- 19 -

			ದ್ವಿತೀಯಾಶ್ವಾಸಂ
	
ಕಂ||	ಶ್ರೀ ರಮಣೀ ರಮಣೀಯಂ
	ಸೀರಾಸ್ತ್ರಂ ನಿಂದನಾಧಿರಾಜ್ಯದೊಳರಿ ನಿ
	ರ್ದಾರಣನನಂತವೀರ್ಯನ
	ಪಾರ ಬಲಂ ಯೌವರಾಜ್ಯ ಪದದೊಳ್ ನಿಂದು		|| ೧ ||

	ಕುಂದದಳಚ್ಚವಿ ಕುಮುದಾ
	ನಂದನನಪರಾಜಿತಂ ಪ್ರಸನ್ನಂ ಶಿಶುರಾ
	ಜಂದಲೆನೆ ಸಂದು ಪರಿಪೂ
	ರ್ಣೇಂದು ವಿಲಾಸದಿನದೇಂ ಪೊದೞ್ದೊದವಿದನೋ		|| ೨ ||

	ಅನುಜಂ ರಿಪು ದುಸ್ಸಹ ತೇ
	ಜನನುವಶಂ ತಾನೆ ನಡುಪುತಿರೆ ಶಾರದ ನೂ
	ತನ ದಿನಪನಂತೆ ಸೊಗಯಿಸಿ
	ದನಮಲ ಕಮಲಾಭಿವೃದ್ಧಿಯಿಂ ಬಲದೇವಂ		|| ೩ ||

	ವಿಳಸಿತ ಗುಣಗಣದಿಂ ನಿ
	ರ್ಮಳ ತನುವಿಂ ಗೆಲ್ದು ಬೀಜದಿಂ ಬೆಳಸೆಂತ
	ಗ್ಗಳಮಕ್ಕುಮಂತೆ ಗುರುಗ
	ಗ್ಗಳಮಾದನಿದೇಂ ಸುಪ್ರತ್ರನೋ ಬಲದೇವಂ		|| ೪ ||

	ಪ್ರವಿಮಲ ಮತಿಗನಿತುಂ ರಾ
	ಜ ವಿದ್ಯೆಗಳ್ ನೆಱೆಯವಮಲ ಕೀರ್ತಿಗೆ ದಶದಿ
	ಗ್ವಿವರಂ ನೆಱೆಯವು ಹಲಧರ
	ನವೋಲಱಿವಿನ ಜಸದ ಪವಣನೆಯ್ದಿದರೊಳರೇ		|| ೫ ||

	ಸಾರಗುಣಂ ತದ್ರಾಜ ಕು
	ಮಾರನೊಳುಳ್ಳನಿತು ಪೆಱರೊಳಿಲ್ಲೆಂತೆನೆ ಮು
	ನ್ನೀರೊಳ್ ನೆಲಸುಗುಮಲ್ಲದೆ
	ನೀರೊಳ್ ನೆಲಸುಗುಮೆ ಸಾರರತ್ನಾವಳಿಗಳ್		|| ೬ ||

			- 20 -

	ಆದರದಿನರ್ಥಶಾಸ್ತ್ರಮ
	ನೋದೆಯುಮಪರಾಜಿತಂಗೆ ದಯೆ ಮನದಿನದೇಂ
	ಪೋದುದೆ ನಿಜ ಸ್ವಭಾವಮ
	ನೋದೆಡೆಯೊಳ್ ಮೞ್ಕುಮರಿಗುಮೆಂಬುದುಮುಂಟೇ		|| ೭ ||
	
	ಶುಂಭದ್ವಿಪುಲಾಲಾನ
	ಸ್ತಂಭಂ ಲಕ್ಷ್ಮೀ ಕರೇಣುಗೆನಿಸಿದುದು ಭುಜ
	ಸ್ತಂಭಂ ಲಕ್ಷ್ಮೀ ಪ್ರಾಕಾ
	ರಂ ಭುವನಕ್ಕೇಂ ಬಲಸ್ಥನೋ ಬಲದೇವಂ		|| ೮ ||

	ಗಜಘಟೆಗೆ ನಾಥನಾಗಿಯು
	ಮಜಾತ ಮದನಹಿತಸಿಂಹನಾಗಿಯುಮಾರ್ಗಂ
	ನಿಜದಿಂ ಕ್ಷಮಾ ಪರನುಮಂ
	ಗಜನ್ಮನಾಗಿಯುಮಮಾನುಷಂ ಹಲಹಸ್ತಂ		|| ೯ ||

	ಬಲದೇವನಖಿಳ ರಿಪುಕುಲ
	ವಿಲಯಾನಲನಾತ್ಮಕುಲ ಸಮುಜ್ವಲ ಗಗನ
	ಸ್ಥಲ ಖರಕರಂ ಸುಪುತ್ರಃ
	ಕುಲ ದೀಪಕ ಎನಿಸಿ ನೆಗೞ್ದನಖಿಲಾವನಿಯೊಳ್		|| ೧೦ ||

	ಅನುಜಂ ನಾಮಾಕ್ಷರದಿಂ
	ದನಂತವೀರ್ಯಂ ಪರಾಕ್ರಮ ಕ್ರಮದಿಂ ತ
	ನ್ನನೆ ತಾನೆ ಪೋಲ್ಗುಮೆಂಬಿನ
	ಮನಂತವೀರ್ಯಂಗನಂತವೀರ್ಯತೆ ಸಾರ್ಥಂ		|| ೧೧ ||

	ಈ ಭೂಮಿಗೆ ಮಿಗಿಲಾದೆ
	ನ್ನೀ ಭೋಗಮೆ ಭೋಗಮಳೆಗೆ ಕಿೞ್ಪಟ್ಟ ಫಣೀಂ
	ದ್ರಾಭೋಗಂ ಭೋಗಮೆ ಪೆಱ
	ದೇಭೋಗಂ ಪೋಗಿಮೆಂಬನಂಬುಜನಾಭಂ		|| ೧೨ ||

	ಧರಣಿಯನವಯವದಿಂದಮೆ
	ಪರಿಪಾಲಿಸಲೆನ್ನ ಭುಜಮೆ ಸಾಲ್ವುದು ಹಸ್ತ್ಯ
	ಶ್ವ ರಥ ಪಾದಾತಿ ಬಲಂ ನೃಪ
	ಪರಿಕರಮೆಂಬಬ್ಜಜಠರನೇಂ ಮೆಯ್ಗಲಿಯೋ		|| ೧೩ ||

			- 21 -

	ಭೃಂಗ ಯಮುನಾ ನಭಃ ಶ್ಯಾ
	ಮಾಂಗಂ ಹರಿ ಸಿರಿಗಿರಲ್ಕೆ ಮಾಡಿದ ಭಾಸ್ವ
	ಜ್ಜಂಗಮ ಮಹೇಂದ್ರ ನೀಲೋ
	ತ್ತುಂಗ ಪ್ರಾಸಾದಮೆನಿಸಿ ಸೊಗಯಿಸಿ ತೋರ್ಕುಂ		|| ೧೪ ||

	ದೊರೆವೆತ್ತ ವಿಜಯ ವಾಮೇ
	ತರ ಭುಜದೊಳ್ ನಿಂದ ಬೀರಸಿರಿಯೆಸೆವ ನೆೞಲ್
	ಸ್ಫುರಿಯಿಸೆ ಮೆಯ್ಯೊಳ್ ಪೋಲ್ತಂ
	ಹರಿ ನೀಳೋದ್ಯತ್ಪ್ರಸನ್ನ ಮಣಿದರ್ಪಣಮಂ		|| ೧೫ ||

	ಬಂಹಿಮವತ್ಪಂಜರ ಶಿಶು
	ಸಿಂಹಂಗಳೋಳಾದ ಬಾಳ ಕೇಳಿಯ ಕೆಳೆಯಂ
	ಬೃಂಹಿತ ರಿಪು ದಂತಿ ಫಟಾ
	ಸಂಹರಣದಿನೇನಧೋಕ್ಷಜಂ ನೆರಪಿದನೋ		|| ೧೬ ||

ವ||	ಮತ್ತಂ

ಕಂ||	ಪೊಱಗಣರಿವರ್ಗಮಂ ತ
	ಳ್ತಿಱಿದು ಗೆಲಲ್ಬರ್ಕುಮೊಳಗಣರಿಷಡ್ವರ್ಗಂ
	ನೆಱೆದಿರೆ ಬಾರದು ಗೆಲಲದ
	ನಱಿದೀ ಬಲದೇವನಂತು ಗೆಲ್ದರುಮೊಳರೇ		|| ೧೭ ||
	
	ಅಂತವರಿರ್ವರೊಳಂ ಭವ
	ಸಂತತಿಯಿಂದೊಡನೆ ನಡೆವ ಮೋಹಂ ಮೊದಲಿಂ
	ದಂ ತುದಿಯನೆಯ್ದೆ ಜಲರುಹ
	ತಂತುವೊಲೆಡವಱಿಯದೊಲ್ದು ಸಲೆ ಪಲಕಾಲಂ		|| ೧೮ ||

ವ||	ಒಂದು ದೆವಸಮೋಲಗದೊಳೊರ್ವನಪೂರ್ವಂ ನಿಸೃಷ್ಟನವಗತಾರ್ಥಶಾಸ್ತ್ರನಾಕೃತಿ
	ವಂತನುದಾತ್ತೋದಂತ ಸಂಭಾಷಣಸಮುತ್ಪಾದಿತತೋಷಣಂ ಸ್ವವಿಚಾರ ವಿಭೂಷಣಂ
	ಸಪ್ತೋಪಾಯ ಪರಿಗೋಚರಂ ಖೇಚರಂ ಬಂದು ದೌವಾರಿಕ ನಿವೇದಿತ ವೃತ್ತಾಂತನಾಗಿ
	ಕಂಡಪರಾಜಿತಾನಂತವೀರ್ಯರ್ಕಳ್ಗೆಱಗಿ ಪೊಡವಟ್ಟುಚಿತ ಪ್ರದೇಶನ್ಯಸ್ತ ಭದ್ರಾಸನದೊಳ್
	ಕುಳ್ಳಿರೆ ಲಾಂಗಲಹಸ್ತಂ ವಿದ್ಯಾಧರರಾಜದೂತನ ಮೊಗಮಂ ನೋಡಿ

ಕಂ||	ಬಂದ ಬರವಾವುದೆಲ್ಲಿಂ
	ಬಂದಿರ್ ಭವದೀಯ ನಾಮಮೇನೆಂಬುದಿದೆಂ
	ತೆಂದೆಮಗೆ ಪೇೞ್ವುದವಿತಥ
	ಮೆಂದೊಡೆ ಖಚರೇಂದ್ರ ದೂತನಿರ್ದು ವಿನೀತಂ		|| ೧೯ ||

			- 22 -

ವ||	ವಿರಚಿತಾಂಜಲಿಪುಟಘಟಿತಕರನಿಂತೆಂದು ಬಿನ್ನಪಂಗೆಯ್ದಂ

ಉ||	ವಿಭು ವಿದ್ಯಾಧರಚಕ್ರವರ್ತಿ ವಿಜಯಾರ್ಧಾದ್ರೀಂದ್ರ ಚೂಡಾಮಣಿ
	ಪ್ರಭನುದ್ವೃತ್ತ ನರೇಂದ್ರ ಕಂಠ ಕದಳೀ ಚ್ಛೇದೈಕ ದಕ್ಷಾಸಿ ಭಾ
	ವಿಭವದ್ಭೂತ ನೃಪಾಗ್ರಗಣ್ಯನಮರ ಪ್ರಸ್ಪರ್ಧಿ ಪುಣ್ಯಂ ವಿರೋ
	ಧಿ ಭವಾಷ್ಟಾದಶ ತೀರ್ಥ ನಿಷ್ಠಿತ ಚರ ವ್ಯಾಪಾರ ಪಾರಾಯಣಂ		|| ೨೦ ||

ಮ||	ಪದ ನಮಿತಾಖಿಲಾರಿ ದಮಿತಾರಿ ಮದೀಶ್ವರನೆನ್ನನಿಲ್ಲಿಗ
	ಟ್ಟಿದನಿದನೊಪ್ಪುಗೊಳ್ವುದು ಪಸಾಯಮನಾ ಮಹಿಪಂ ಮರಲ್ದು ಬೇ
	ಡಿದುದದಾಗದೆನ್ನದಿರದಟ್ಟುವುದಿನ್ನದನಾನದಾವುದೆಂ
	ಬುದನಱಿವಂತು ಪೇೞ್ವೆನವಧಾರಿಸಿಮಿರ್ವರುಮೇಕ ಚಿತ್ತದಿಂ		|| ೨೧ ||

ವ||	ಸಕಲ ಗಗನಚರ ಮಣಿಕಿರೀಟಮರೀಚಿ ಮೇಚಕಿತ ಚರಣನಖ ಮಯೂಖನನವರತ
	ನಿಪತಚ್ಚಾರುಚಾಮೀಕರ ದಂಡಮಂಡಿತ ಧವಳಚಾಮರಪವಮಾನಾಂದೋಳಿತ
	ದುಕೂಲಾಂಶು ಕಾಂತನನಂತ ಕಾಂತ ವ್ಯೋಮಚರ ಕಾಂತಾ ಕಾಟಕ್ಷೈಕ ಲಕ್ಷಂ ದಮಿತಾರಿ
	ಮಹಾರಾಜಂ ಮೃಗರಾಜಾಸನಾಸೀನನೊಡ್ಡೋಲಗಂಗೊಟ್ಟಿರೆ ವೈಣ ಶಾರೀರ ಗೀತ
	ವಿಶಾರದಂ ನಾರದನಭ್ರ ಪಥದಿನವನಿಗತವರಿಸೆ ಕಂಡು ಪವಮಾನ ಮಾರ್ಗದಿನವನಿತಳ
	ದೊಳಡಿಯಿಡದಲ್ಲಿಂ ಮುನ್ನಮಿದಿರೆೞ್ದು ಭಕ್ತಿ ಪುರಸ್ಸರಂ ಮನದೆಱಕದಿನೆಱಗಿದ
	ಗಗನಚರಾಧೀಶನಂ ಯತಿ ಪರಸಿ ಯಥೋದ್ದಿಷ್ಟ ವಿಷ್ಟರದೊಳ್ ಕುಳ್ಳಿರ್ದು ಸ್ವಾಗತ ಕುಶಲ
	ಸಂಭಾಷಣಾನಂತರಂ ಪಡೆಮಾತು ಮಾತುಗಳ್ ತಗುಳೆ ಮಾತುಮಾತಾಗೆ ನಾರದ
	ನಿಂತೆಂದಂ ಎಮ್ಮಕಂಡುಂ ಕೇಳ್ದುಮಱಿಯದ ವಸ್ತುಗಳುಮಿಲ್ಲ ಗಾಂಧರ್ವಮೆಂಬುದೆಮ್ಮ
	ಬಾಳವಿದ್ಯೆಯದಱೊಳೆಮ್ಮಂ ರಂಜಿಸುವನ್ನರ್ ಪ್ರೌಢಗೀತ ರಿಲ್ಲವೊಂದು ಚೋದ್ಯಮಂ
	ಕಂಡೆವಾವುದೆನೆ ವತ್ಸಕಾವತೀ ವಿಷಯದ ಪ್ರಭಾಕರೀಪುರಮನಾಳ್ವನಪರಾಜಿತನೆಂಬೊಂ
	ಮಹಾಮಂಡಳೇಶ್ವರಂ ತನ್ನ ತಮ್ಮನಂ ಯುವರಾಜನನಂತ ವೀರ್ಯನಂ ರಾಜ್ಯಭಾರದೊಳ್
	ನಿಯೋಜಿಸಿ ಸಮಸ್ತವಿಷಯಸುಖಮನನುಭವಿಸುತಿರ್ಪ ನಾಮುಮೊಂದುದಿವಸಮಾತನಂ
	ಪರಸಲ್ ಪೋಗಿ ಗೊಟ್ಟಿಗೆಯೊಳ್ ಕುಳ್ಳಿರೆ ಗೊಟ್ಟಿಗೇ ಯಮಾಗೆ

ಚಂ||	ಸ್ಮರ ಶರಮುಂ ತದೀಯ ಮೃದು ಗೇಯಮುಮುರ್ಚಿದ ಪುಣ್ಣನೊಕ್ಕನೆ
	ತ್ತರನಱಸಲ್ಕೆವೇಡ ನೆರಗೊಂಡುದನುಣ್ಮುವ ಕಣ್ಣ ನೀರಿನಂ
	ಕುರಿಸಿದ ಮೆಯ್ಯರೋಮದೊದವಿಂದುಪಲಕ್ಷಿಸಿ ಬರ್ಪುದಿಲ್ಲ ಬ
	ರ್ಬರೆಯ ಕಿರಾತೆಯೊಟ್ಟಜೆಗೆ ಕಿನ್ನರರೊಟ್ಟಿಜೆಯುಂ ತೆರೞ್ಕೆಯುಂ		|| ೨೨ ||

ವ||	ಅಂತೊಂದೆ ಕೊರಲೊಳ್ ಕೊಳೆಪಾಡುವ ಬರ್ಬರಕಿರಾತೆಯರಿಂಗೊರಲೊಳೊದ
	ವಿಬಂದೆರ್ದೆಯನಳ್ಳೆವಿಳ್ಳೆಯಾಗಿ ಪಿಡಿದಲುಗು ವಂತಲುಗೆ ತೊೞ್ತುೞಿಯುಮುಗಿಯುಂ
	ಬಗಿಯುಂ ಮಾಡಿ ಮನಮನುಱೆ ಸೆಱೆವಿಡಿದ ಸೀಯನಪ್ಪ ಗೇಯರಸಾಬ್ಧಿಪೂರದೊಳ್
	
			- 23 -

	ಮೂಡಿ ಮುೞುಗಾಡುತ್ತುಂ ನಿಮೀಳಿತ ನೇತ್ರನುಂ ರೋಮಾಂಚ ಕಂಚುಕಿತ
	ಗಾತ್ರನುಮಾಗಿರ್ದಪರಾಜಿತನೆಮ್ಮ ಬಂದುದುದುಮನಿರ್ದುದುಮನಱಿಯದಿರೆಯಂ ಕಿಱಿದು
	ಲೋಕಜ್ಞತೆಯೊಂದಿರ್ಪುದಱಿಂ ರಸಭಂಗಂ ಮಾಡದೆ ಗಜೋನ್ಮೀಲನಂಗೆಯ್ದು
	ವಿಷಯಾಸಕ್ತಪುರುಷೇಂದ್ರಿಯಪಂಚಕಂ ಚಿತ್ರಗತ ರೂಪೇಂದ್ರಿಯ ಪಂಚಕ ಪ್ರಪಂಚ ಸಮಾನ
	ಮಕ್ಕುಮೆಂದು ಬಗೆದೆೞ್ದು ಬಂದೆವದಱಿಂದಮಾ ಗಾಯಿಕಾರತ್ನದ್ವಯಂ ಸರ್ವರತ್ನಭಾಜನನುಂ
	ಚಕ್ರವರ್ತಿಯುಮಪ್ಪ ನಿನಗಲ್ಲದೆ ಯೋಗ್ಯಮಲ್ಲೆಮ್ಮಱಿವುದುಮನಿತೆ
	ಮತ್ತುೞಿದುದನೆಮಗೇನೆಂದಱಿಯಲ್ಬಾರದು ಎಂದು ನುಡಿದು ಖಚರೇಂದ್ರನ ಮನಮ
	ನಾವರ್ಜಿಸಿಯುಂ ತನ್ನ ವಿಸರ್ಜಿಸಿಯುಂ ನಾರದಂ ಪೋದನಿತ್ತೆಮ್ಮರಸಂ ಬರ್ಬರೆಯುಂ
	ಕಿರಾತೆಯುಮೆಂಬಿರ್ವರ್ಗಾಣತಿ ಯರುಮಂ ಬೇಡಿಯಟ್ಟಿದನೆನ್ನ ಪೆಸರುಮಮಿತನೆಂಬುದೆಂದು
	ತನ್ನ ಬಂದಬರವನಱಿಯೆ ಬಿನ್ನಪಂಗೆಯ್ದು ತನ್ನತಂದ ಪಾಗುಡಮನಾಸನ್ನ
	ವರ್ತಿಯುಮಭಿರಾಮ ಮೂರ್ತಿಯುಮಪ್ಪಮಾತ್ಯೋತ್ತಮನ ಕೆಯ್ಯೊಳ್
	ಕುಡುವುದುಮಪರಾಜಿತಂ ಯಥೋಕ್ತ ಪ್ರತಿಪತ್ತಿಯಿಂ ದೂತನಂ ಬೀಡಿಂಗೆ
	ಪೋಗಲ್ವೇೞ್ದುಮರಸಂಗೆ ಮನೆವೆರ್ಗಡೆ ಮುದ್ರಾಂಕಿತಮಪ್ಪುಪಾಯನದ ಮುದ್ರೆಯಂ ಕಳೆದು
	ಸುತ್ತನಱಿದು ಬಿತ್ತರಿಸಿ ತೋಱುವುದುಂ
	
ಮ||	ನಯನಾನಂದನವಾಗಿಯುಂ ತನು ಮನಸ್ಸಂತೋಷ ಸಂಪಾದಿಯಾ
	ಗಿಯುಮಾಶಾರುಚಿಯಾಗಿಯುಂ ವಿಶದ ರುಕ್ಭ್ರೀ ಚಂದ್ರಿಕಾ ಸಾಂದ್ರಿಯಾ
	ಗಿಯುಮಿಂದುದ್ಯುತಿ ಪದ್ಮಮಂ ಕೊರಗಿಪಂತೊಡ್ಡೋಲಗಕ್ಕೆಯ್ದೆ ವಿ
	ಸ್ಮಯಮಪ್ಪಂತಿರೆ ಹಾರ ರೋಚಿ ಹಳಿಯಂ ಮೂರ್ಛಾಸ್ಪದಂ ಮಾೞ್ಪುದುಂ 	|| ೨೩ ||

ವ||	ಒಱಲ್ದು ಕನಕಾಚಲೋಪತ್ಯಕದೊಳೊರಗಿದ ದಿವಿಜೇಂದ್ರಕರೀಂದ್ರದಂತೆ ಚಾರುಚಾಮೀಕರ
	ಮೃಗೇಂದ್ರಾಸನದ ಕೆಲದ ಮತ್ತ ವಾರಣ4ದೊಳ್4 ನೆಮ್ಮಿ ನಿಶ್ಚೇತನನಪರಾಜಿತ ಮಹಾ
	ಮಹೀಶನಿರೆ

ಕಂ||	ತುರಿಪದಿನನಂತವೀರ್ಯಂ
	ಬೆರಸು ನೃಪಾಸನ್ನವರ್ತಿಗಳ್ ಕರ್ಪೂರಾ
	ಗುರುಮಳಯರುಹ ವಿಮಿಶ್ರಿತ
	ಕರಕಾಂಭಸ್ಸೇಕ ಪೂರ್ವಕಂ ಬೀಸುವುದುಂ		|| ೨೪ ||
	
ಶಾ||	ಸುತ್ತಿರ್ದುತ್ತಮ ರಾಜಯೂಥದ ಮನಕ್ಕಾನಂದಮಪ್ಪಂತು ಯೋ
	ಷಿತ್ತಾಮ್ಯತ್ಕರಿಣೀ ಗಣಕ್ಕೆ ಪಿರಿದೊಂದೌತ್ಸುಕ್ಯಮಪ್ಪಂತು ಮಾ
	ಡುತ್ತಂ ಚೇತನೆ ಪುಟ್ಟೆ ಮೂರ್ಛೆ ತಿಳಿದೆೞ್ದೆಂತಾನುಮೆಂತಾನುಮೆ
	ೞ್ಚತ್ತಿರ್ದಂ ಮದದಂತಿ ಸೆಜ್ಜರದಿನೆೞ್ಚತ್ತಿರ್ದವೋಲ್ ಭೂಭುಜಂ		|| ೨೫ ||

			- 24 -

ವ||	ಅಂತು ಮೂರ್ಛೆಯಿಂದೆಂತಾನುಮೆೞ್ಚತ್ತು ಕದಡಿ ತಿಳಿದ ಮಾನಸಸರೋವರದಂತೆ
	ಸುಪ್ರಸನ್ನನುಮಾರ್ದ್ರಾಂತರಂಗನುಂ ವಿಕಸಿತಾಶಯಕುಶೇಶಯನುಂ ಪ್ರಮೋದಿತ
	ರಾಜಹಂಸನಿಷೇವಿತನುಮಾಗಿರ್ದ ಹಲಧರನಂ ಶಾರ್ಙ್ಗಧರನುಮಾಮಂತ್ರಿವರ್ಗಮುಂ
	ನೋಡಿ ರಾಗಿಸಿ ಕರ್ಣಜಪದೊಳ್ ಮೂರ್ಛಾವ್ಯಾಸಂಗಮಂ ಬೆಸಗೊಳೆ ನೆರೆದೋಲ
	ಗಿಸುವ ಮಕುಟಬದ್ಧರನುಚಿತಪ್ರತಿಪತ್ತಿಗಳಿಂ ವಿಸರ್ಜಿಸಿ ತತ್ಪ್ರಪಂಚಮಂ ಸಪ್ರಪಂಚಮ
	ಪರಾಜಿತನಿಂತೆಂದು ಪೇೞಲ್ತಗುಳ್ದಂ
	
ಕಂ||	ಹಾರಮಿದನ್ಯಭವಾಲಂ
	ಕಾರಮನನುಕರಿಸಿ ಮದ್ವಿತೀಯನ ಗತಿ ಸಂ
	ಸ್ಕಾರಮನಱಿದೊಡೆನ್ನ ಶ
	ರೀರಕ್ಕಿನಿತಾಯ್ತು ವೈಪರೀತ್ಯಂ ಸಭೆಯೊಳ್		|| ೨೬ ||

ವ||	ಈ ಖೇಚರನ ಹಾರಮಪಥ್ಯಾಹಾರದಂತೆಯುಮಪರಿಣಾಮವಿಹಾರದಂತೆಯುಮೆನಗಿನಿತು
	ಬೇಗಂ ಪ್ರಮೋದಸಂಹಾರಮಂ ಮಾಡಿದ ಕಾರಣಂ ಇದು ಮೊದಲಾಗೀಭವಕ್ಕೆ ಮೂಱನೆಯ
	ಭವದೊಳಮಿತತೇಜನೆಂಬ ವಿದ್ಯಾಧರರಾಜನಾಗಿ ಪುಟ್ಟಿದೆನನಂತ ವೀರ್ಯನುಮೆನ್ನ ಮುನ್ನಿನ
	ತಂದೆಗೆ ಸೋದರಳಿಯಂ ಶ್ರೀವಿಜಯನೆಂಬೊನಾದನೆಂದತೀತ ಭವವ್ಯಾಪಾರಮಂ
	ಪೇೞುತ್ತುಮಿರೆಯಿರೆ

ಶಾ||	ವಿದ್ಯಾಭೃತ್ಕುಲ ಜಾತಿ ಸಾಧಿತ ನಿಸರ್ಗೋದಗ್ರ ಸಾಮಗ್ರಿಯಿಂ
	ವಿದ್ಯಾದೇವತಗಳ್ ನರರ್ಗೆ ನಯದಿಂ ಶ್ರೀ ಸಾರ್ವವೋಲ್ ಬಂದದೇಂ
	ಚೋದ್ಯಂ ಸಾರ್ದುವೊ ತಮ್ಮುತಿರ್ವರುಮನಾಗಳ್ ಸಪ್ತಭಿರ್ಜಾಯತೇ
	ವಿದ್ಯಾಯೆಂಬುದು ತಪ್ಪದಾಯ್ತೆನೆ ತಗುಳ್ದಿಂತೀ ಮಹೀಮಂಡಲಂ		|| ೨೭ ||

ವ||	ಅಂತು ಮುನ್ನಿನ ತಮ್ಮ ವಿದ್ಯಾಧರರಾದಂದಿನ ಮಹಾವಿದ್ಯೆಗಳ್ ಮುಂ ನೆರಪಿದಗಣ್ಯ
	ಪುಣ್ಯಮುಂ ತನ್ನಂ ಪೊರ್ದುವಂತಾನುಂ ಮುಂ ಪೂೞ್ದ ನಿಧಾನಂ ಸುಕೃತಮನಂಗೆ
	ಕೊಳಿಪಂತಾನುಂ ಸಮನಿಸೆ ವಜ್ರಮಂ ಮಸೆದಂತೆ ತಿಣ್ಪು ಮನದೊಳ್ ಪೊಂಪುೞಿವೋಗೆ
	ವಾಸುದೇವಂ ಬೆರಸು -

ಮ||	ದಿಗಿಭೇಂದ್ರಾಳಿಗೆ ತನ್ನ ನಿರ್ಮಳ ಯಶೋರಾಜೀವ ರಾಜಂ ಮೊಗಂ
	ಬುಗೆ ನಾಲ್ಕುಂ ನೃಪ ವಿದ್ಯೆಯೊಂದು ಬಲದಿಂ ಪಂಚಾಂಗಮಂತ್ರಂ ಮನಂ
	ಬುಗೆ ಬೇರೊಂದೆಡೆಗಾಣದುದ್ಧತರಿಪುಶ್ರೀಕಾಂತೆ ತನ್ನಂ ಶರ
	ಣ್ಬುಗೆ ಪೊಕ್ಕಂ ಯುತಮಂತ್ರಿ ಮಂತ್ರಗೃಹಮಂ ಸೌಜನ್ಯಕಂದಾಂಕುರಂ		|| ೨೮ ||

ಕಂ|| 	ಶ್ರೀಜಾಯಾವಲ್ಲಭನಪ

			- 25 -

	ರಾಜಿತನಯವಿನಯಗುಣನಿದಾನಂ ಬುಧ ಸಾ
	ಮಾಜಿಕ ಮತಮನೆ ಪೇೞ್ದು ವಿ
	ರಾಜಿತಮನನಡರೆ ತೊಡರೆ ನುಡಿಗುಂ ನಯಮಂ		|| ೨೯ ||

ಮ||	ಮನಸಂದಾ ದಮಿತಾರಿ ಗಾಣತಿಯರಂ ಬೇೞ್ವಂದದಿಂದಟ್ಟಿ ದೂ
	ತನನಿಂತೀತನನೊಯ್ಯನೆಮ್ಮೊಳಗನೇನಾರಯ್ವನೋ ಹಾರಮಂ
	ತನಗುಂತಾವುದು ಕಜ್ಜಮಟ್ಟಲದಱಿಂದಂ ನಿಂಮ ನಿಮ್ಮೊಂದು ಚೇ
	ತನದೊಳ್ ಪುಟ್ಟಿದ ಕಾರ್ಯಬೀಜಮನದಂ ನೀತಿಜ್ಞರಿರ್ ಪೇೞಿರೇ		|| ೩೦ ||

ವ||	ಎಂದು ಸಚಿವೋತ್ತಮರೊಳ್ ರಾಜನೀತಿಶಾಸ್ತ್ರನಾಟಕಪ್ರಾರಂಭಕ್ಕೆ ಸೂತ್ರಧಾರನಾಗಿ
	ತತ್ಪೂರ್ವರಂಗ ಪ್ರಸಂಗಕ್ಕೆ ಪ್ರರೋಚನೆಯಪ್ಪ ಪ್ರಥಮಪಾತನಿಕೆಯಂ ಪ್ರಸ್ತುತಂ ಮಾಡಿ
	ಮತ್ತಮಾ ದಮಿತಾರಿಯನುದ್ದೇಶಿಸಿ ಬಲದೇವನಿಂತೆಂದಂ

ಕಂ||	ಅತಿಗುಪ್ತ ಗಭೀರಾಲಿಂ
	ಗಿತನುಮತಿಪ್ರೌಢ ಗೂಢ ಮಂತ್ರನುಮಪ್ಪಾ
	ಕ್ಷಿತಿಪನ ನೆಗೆೞ್ತೆಯುಂ ವಿಧಿ
	ಯುತ ಕರ್ತವ್ಯತೆಯುಮಱಿಯಲರಿದಾವಂಗಂ		|| ೩೧ ||

ಉ||	ಬೇಡಿದೊಡೀಯನೆಂದೆಮಗೆ ಪಾಗುಡಮಟ್ಟಿ ಮನಕ್ಕೆ ವಂದುದಂ
	ಬೇಡಿದನೋ ಸಮರ್ಥನದನೇವನೋ ದೈನ್ಯದ ಸಂಚಿವಾರಮಂ
	ನೋಡಿರೆ ನಾಲ್ಕುಪಾಯಮಿರೆ ಗರ್ವದಿನಕ್ಕುಮೆ ಸಿದ್ಧಿ ನಾಲ್ಕುಮೊ
	ಳ್ಗೋಡುಗಳಿಲ್ಲದೇಂ ಮದದೊಳಾಯ್ತೆ ಬಲಂ ದಿಗಿಭಕ್ಕೆ ಮೊಕ್ಕಳಂ		|| ೩೨ ||

ಕಂ||	ಆನೆಯುಮಗುರ್ವುಗಿಡುಗುಮ
	ದಾನಂ ಸಾಹಣಕೆ ಪುಲ್ಲನಡುಕುಗುಮದಱಿಂ
	ದಾನೇತರನಪಮಾನ
	ಸ್ಥಾನಮುಪಾಯದೊಳನೂನಮುತ್ತಮದಾನಂ		|| ೩೩ ||

	ಈ ನೆವದಿಂದಂ ನಮ್ಮಂ
	ತಾನಾರಯ್ಯಲ್ಕೆ ಬಗೆವನಲ್ಲದೊಡೊಳಪೊ
	ಕ್ಕಾನೃಪನ ಮಂತ್ರಿ ಮಂತ್ರವಿ
	ಧಾನದಿನುಯ್ಯಲ್ಕೆ ನಮ್ಮನೊಡರಿಪನಕ್ಕುಂ		|| ೩೪ ||

	ಆಕಸ್ಮಿಕ ನೃಪ ಕರುಣೋ
	ದ್ರೇಕಕ್ಕಮಕಾಲತರುಫಲಕ್ಕಂ ವಿಬುಧಾ
	ನೀಕಂ ಬೆರ್ಚುಗುಮಬುಧನ
	ದೇಕಿರ್ಕ್ಕಿಮೊ ಗೂಗೆವೊಂಗುವೊಂಗದೆ ರಜದಿಂ		|| ೩೫ ||

			- 26 -

ವll	ಅದಱಿಂದಮರ್ಥಶಾಸ್ತ್ರದ ನಯದೊಳಂ ದ್ವಾದಶ ರಾಜರೊಳಂ ಸಮರ್ಥನುಮ
	ಭ್ಯರ್ಚಿತನುಮಪ್ಪ ವಿಜಿಗೀಷುವುಂ ವೈದ್ಯಶಾಸ್ತ್ರ ಸಾಮಗ್ರಿಯುಂ ಸಮದೋಷಿಯುಂ
	ಸಮಧಾತುವಪ್ಪ ನೀರೋಗನುಂ ಕ್ರಮಕರ್ತವ್ಯದಿಂ ನಯಮುಮನಾಪ್ತವರ್ತಿಯುಮನಾಸೆವಡು
	ವರಲ್ಲರ್ ದಮಿತಾರಿಯೊಪ್ಪೊಡೆ ಖೇಚರ ಚಕ್ರವರ್ತಿಯುಮತಿವರ್ತಿಯುಮಸುರ
	ವಿಜಯಿಯುಮನೂನ ಮಂತ್ರಿ ಸಂಪನ್ನನುಮಕ್ಕುವದಱಿಂದಾತನಿನ್ನೆವರೆಗಂ ವ್ಯಾನರು
	ಯಾತವ್ಯರುಮಾಜ್ಞಾವಿಧಾನ ಸ್ಥಾನರುಮಪ್ಪ ನಮ್ಮೊಳಾದುದುನಯೋಪಾಯಂ
	ವ್ಯವಹಾರಸಮಾನನುಮಮಾನನುಮಲ್ಲದಿರ್ಪ್ಪನೀಗಳಿಲ್ಲಿಗೇ ವಿಧೇಯಂ ಮಾೞ್ಪುದೆಂದು
	ಪೂರ್ವಪಕ್ಷದ ಸಿದ್ಧಿಯ ವಿಸ್ತಾರಕ್ಕವಕಾಶಮಪ್ಪಂತು ನುಡಿದು ಮಾಣ್ದರಸನ ನುಡಿಯಂ
	ಸವಿಸ್ತರಮನುವದಿಸಿ ಸಮಸ್ತಮಂತ್ರಿಸಭಾಭ್ರೂಲತಾಗ್ರಥಿತಾನೇಕನೀತಿಬೀಜಾವಾಪವಿಜಿತ
	ಸಕಲಾರಾತಿ ಸಚಿವ ನಿರಸ್ತಸನ್ಮತಿಯಪ್ಪ ಸನ್ಮತಿಯಿಂತೆಂದಂ

ಕಂll	ನೃಪನೀತಿಶಾಸ್ತ್ರಮಂ ನೀ
	ನಪೂರ್ವಮಂ ನುಡಿಯೆ ನುಡಿಯೆ ಮತ್ತದನನುವ
	ರ್ಣಿಪನ ನುಡಿಗಳ್ ಪ್ರತಿಧ್ವನಿ
	ಯ ಪೋಲ್ವೆಗಳ್ ನಿನ್ನ ನುಡಿಗೆ ಸಮನಾದಪುವೇ		|| ೩೬ ||

	ಆದೊಡಮೇಂ ತ್ವದ್ವಚನ ಮ
	ಹೋದಧಿಯೊಳ್ ಕಿಱಿದನಱಿವುದಂ ನುಡಿವಂ ಚಂ
	ದ್ರೋದಯದ ಕೆಲದ ನಕ್ಷ
	ತ್ರೋದಯಮೆಸೆಯದವೊಲೆನ್ನ ನುಡಿಯೆಸೆದಪುದೇ		|| ೩೭ ||

	ಮರನಲ್ಲದೆ ತಿಲಕಂ ಖೇ
	ಚರರ್ಗಂ ನೃಪನದರ ಮೇಗೆ ಚಕ್ರಂ ಪುಟ್ಟಿ
	ರ್ದಿರೆ ಮೊದಲಗಣ್ಯಪುಣ್ಯಾಂ
	ತರಕ್ಕೆ ಪುನರುಕ್ತಮಾದುದೇಂ ವಿಸ್ಮಯಮೋ		|| ೩೮ ||

	ಸಕಲಮಹೀಚರ ಖೇಚರ
	ನಿಕಾಯ ಸೇವ್ಯತೆಗೆ ವೃದ್ಧಸೇವಿತ್ವಮೆ ಯೋ
	ಜಕಮಾದುದನಿತು ವಿದ್ಯಾ
	ಪ್ರಕಾಶನಕ್ಕಾತನಂತು ನೋಂತರುಮೊಳರೇ		|| ೩೯ ||

	ಆದೊರೆಯೇದೊರೆಯೊಂತಾ
	ನೇದೊರೆ ತದ್ದೇಶಕಾಲಮೇದೊರೆಯೋ ಮೇ
	ಣೇದೊರೆ ತಾಂ ಕ್ಷಯವೃದ್ಧಿಗ
	ಳಾದೊರೆಯವಿವೊರೆದು ಮುನ್ನೆ ಪರಿಕಿಪುದಱಿದೊಂ		|| ೪೦ ||

			- 27 -

	ತಾಱವಱಾಗೆ ಜಯಂ ಜೊ
	ಮ್ಮೇಱುವ ಟೆಂಟಣಿಸುವರಸನರಸನೆ ವಿರಸಂ
	ಬೇಱೆ ನಯಮಿರೆ ವಿರೋಧಿಗೆ
	ಮಾಱಾಂಪೊಂ ತನ್ನ ಮೇಲೆ ತಾಂ ಮರಗಡಿವೊಂ		|| ೪೧ ||

ಉ||	ಸಾಧಿತ ಶತ್ರು ಷಡ್ಬಲರನುಕ್ರಮದಿಂ ಚರರಂ ದ್ವಿಷನ್ನೃಪಾ
	ಷ್ಟಾದಶ ತೀರ್ಥದೊಳ್ನಡೆಯಿಸಲ್ನೆಱೆವರ್ ನಿಜವೈರಿ ವಾರ ಸಂ
	ಭೇದರನೂನ ಶೌರ್ಯರತಿಧೈರ್ಯಯುತ‌ರ್ ವರ ಪಕ್ಷ ಕೃತ್ಯ ನಿ
	ಸ್ವೇದನರಾತ್ಮಕೃತ್ಯ ಪರಿಪಾಲನರಾ ದಮಿತಾರಿಯನ್ನರಾರ್		|| ೪೨ ||

ಕಂ||	ನವವಯಸನಾಗಿಯುಂ ವ್ಯಸ
	ನ ವಿಹೀನಂ ಶೂರನಾಗಿಯುಂ ತನುರಕ್ಷೈ
	ಕ ವಿಶಾರದಂ ಪ್ರಶಾಸ್ತ್ರ
	ಪ್ರವೀಣ ವಾಗ್ವಿಭವನಾಗಿಯುಂ ಕೃತಮಂತ್ರಂ		|| ೪೩ ||

	ಓಳಿಯೊಳಿರ್ದ ಮಹೀಭೃ
	ನ್ಮೌಳಿಯೊಳೆಸದಾನತಾರಿ ಸೊಗಯಿಸುಗುಂ ತಾ
	ರಾಳಿಯೊಳೆಸೆವ ಹಿಮದ್ಯುತಿ
	ಮಾಳೆವೊಲಿನಿತಿಲ್ಲದಂ ಜಿಗೀಷುವೆ ನೃಪರೊಳ್		|| ೪೪ ||

	ಒದವಿದ ರಿಪುವಂ ಸೂೞಿ
	ಲ್ಲದಿಕ್ಕಿ ಗೆಲ್ದತುಳಬಲದ ಮಲ್ಲನುಮೆಚ್ಚಾ
	ಡಿದ ಬಿಲ್ಲುಮಿರ್ದ ತೆಱನಿ
	ರ್ದುದನಱಿಪುಗುಮವನವಾರ್ಯುವೀರ್ಯಂ ಶೌರ್ಯಂ		|| ೪೫ ||

	ಆಱುಂ ಗುಣದೆಱೆವೆಟ್ಟೀ
	ರಾಱುಂ ಮಂಡಲದ ನಾಭಿ ಷಡ್ಬಲದ ಬಲಂ
	ಮೂಱುಂ ಸಿದ್ಧಿಯ ನೆಲೆ ನಿಲೆ
	ಮೂಱುಂ ಶಕ್ತಿಯ ವಿಪಾಕಭೂಮಿ ದಲಾತಂ		|| ೪೬ ||

	ಅವಯವದಿಂದರೆಗುಂ ಪಂ
	ಚವಿಧಾಹಿತವರ್ಗದುರ್ಗ ಪಂಚಕಮಂ ಶಾ
	ತ್ರವ ಮಂತ್ರಪಂಚಕಮನೊ
	ಪ್ಪುವ ತತ್ಪ್ರಭುಮಂತ್ರಶಕ್ತಿಗಳ್ ತೀವ್ರಂಗಳ್		|| ೪೭ ||

ಚಂ||	ಒಸಗೆಗಳಂದು ಬಿಟ್ಟ ಶುಕಶಾರಿಕೆಗಳ್ ನಲಿವಾರುವಾಱಿ ರಾ
	ಗಿಸಿ ದಮಿತಾರಿನಾಮ ಪರಿಪಾೞಿಯನೋಳಿಯನೋದೆ ಕೇಳ್ದು ಕೇ

			- 28 -

	ಳ್ದಸಿತಪಯೋಜನನೇತ್ರಯ ರತಿಪ್ರಿಯಕಾಂತೆಯರಾಸೆವಟ್ಟು ವೀ
	ಕ್ಷಿಸುವರಧೀಶ್ವರಾಗಮನಕಾಲಮನಿರ್ದು ದಿಗಂತರಂಗದೊಳ್		|| ೪೮ ||

ಕಂ||	ಕ್ಷಯವೃದ್ಧಿಸ್ಥಾನ ವಿಧಿ
	ತ್ರಯಂಗಳೊಳ್ ಕ್ಷಯಮನಹಿತರೊಳ್ ಶೇಷವಿಧಿ
	ದ್ವಯಂ ತನ್ನೊಳ್ ನಿಱಿಸುವು
	ದು ಯಥಾವಿಧಿಯಿಂದಮಾದುದಯಮುಂ ಜಯಮಂ		|| ೪೯ ||

	ಅನುಕೂಲಮಿತ್ರನನುರ
	ಕ್ತ ನಾಯಿಕಾನೀಕನನುಗತಪ್ರಕೃತಿ ಚಿರಂ
	ತನರೆನಿಪ ಚಕ್ರವರ್ತಿಗ
	ಳ ನೆಗೞ್ದ ನೆಗೞ್ತೆ ತನ್ನಭಶ್ಚರಪತಿಯಾ		|| ೫೦ ||

	ಭೂಜಾಂಗವೃತ್ತಿಗೊಂದಿ ಪ
	ರಾಜಿತಮಂ ಕಾಣಲಾಗ ವೈತಸವೃತ್ತಿ
	ವ್ಯಜಮನಿತಲ್ಲದಾಪ
	ರಾಜಿತದಮಿತಾರಿಯೊಳ್ ಮಹೀಮಂಡಳದೊಳ್		|| ೫೧ ||

ವ||	ಅಂತುಂ ಪ್ರಕೃತಿಯೊಳ್ ನಿತ್ಯೋದಯನುಂ ನಿಸರ್ಗದೊಳ್ ರಿಪುವರ್ಗದುರ್ಗ ನಿರ್ಭೇದಿಯುಂ
	ಸ್ವಭಾವದೊಳ್ ಭಾಸುರಾಸುರ ವಿಜಯಿಯುಂ ಸಹಜದೊಳ್ ವೈರಿವೀರವಿದಾರಿಯುಂ
	ಅಜೇಯನುಮಪ್ಪ ದಮಿತಾರಿಗೆ ಷಾಡ್ಗುಣ್ಯದೊಳ್ ಯಾನಮುಮುಪಾಯ ಚತುಷ್ಟಯದೊಳ್
	ದಂಡಮುಮಲ್ಲದುೞಿದ ಗುಣಪಂಚಕಮುಮುಪಾಯತ್ರಯಮುಂ ದೊರೆಯಲ್ಲವು ನೀನುಂ
	ತನ್ನೊಳ್ ಸಮಾನಸ್ಕಂಧನೆಯಪ್ಪುದಱಿಂ ನಿನ್ನೊಳ್ ಸಮಾನಗುಣಂಗಳುಮಂ
	ಸಾಮಾದ್ಯುಪಾಯಂಗಳುಮನೊಡರ್ಚಿ ತದ್ವ್ಯಾಜದಿನಂತರಂಗಗವೇಷಣನಿಮಿತ್ತಂ
	ದೂತಚ್ಛದ್ಮ ಪ್ರಣಿಧಿಯಂ ಗಾಯಿಕಾಪ್ರಾರ್ಥನಾದ್ವಾರದಿನಟ್ಟಿದನದಱಿಂ ನೀನುಮಾತುಂಗೆ
	ಸಾಮಪುರಸ್ಸರಂ ಪ್ರತ್ಯುಪಾಯನಂಬೆರ ಸನುಮೋದನು ಮಾಪ್ತನುಮಧಿಗತ ಶಾಸ್ತ್ರನುಂ
	ಚತುರವಚನರಚನಾಪ್ರಪಂಚಕಂಚುಕಿತ ರೋಮಾಂಚ ಚುಂಚುಸಭಾಜನ ಶರೀರನುಮಪ್ಪ
	ದೂತಮುಖ್ಯನನಟ್ಟಿ ಬೞಿಯಂ ನೆೞಲೆಂತಾನುಂ ತಾನಾಡುವುದನಾಡುವುದೆಂದು
	ವಚನಸಂಕ್ಷೇಪಮುಮನಱಿಯೆ ನುಡಿದು ಮಾಣ್ದ ಸನ್ಮತಿಯ ನುಡಿಯಂ ಕೇಳ್ದು ಮುನಿದು
	ಸಂವೃತಾಕಾರನುಂ ನಿಭೃತೇಂಗಿತನುಮಾಗಿ ದಕ್ಷ ಜನೋಪಲಕ್ಷಿತಾಕೂತನಪರಾಜಿತಾನುಜನ್ಮಂ
	ನುಡಿವಾಗಳ್

ಚಂ||	ಸುಕರತರಂ ವಚೋನಿಚಯಮಾರಯೆ ದುಷ್ಕರಮರ್ಥವಾರ್ತಮ
	ತ್ಯಕುಟಿಲಮಾಸ್ಯದೊಡ್ಡಭಿಮತಂ ಕುಟಿಲಂ ಋಜು ಬಾಹ್ಯವೃತ್ತಿ ವ
	ಕ್ರ ಕಲುಷಮಂತರಂಗಮೆನೆ ಮೆಲ್ನುಡಿ ಪೊಣ್ಮಿರೆ ದಂತ ಸಾಂದ್ರ ಚಂ
	ದ್ರಿಕೆ ಪರಿಷತ್ಕುಮುದ್ವತಿಗೆ ಕಾಂತಿಯನಾಂತುದನಂತವೀರ್ಯನಾ		|| ೫೨ ||

			- 29 -

ಕಂ||	ಒದವಿದ ನವ ಜಲದಮೆ ಮೊೞ
	ಗಿದಪುದು ನವ ಜಲದರುತಿಗೆ ಶಿಖಿಕಳಭಮೆ ಕೇ
	ಗಿದಪುದೆನಿಸಿದುದು ಮಧುರಂ
	ಮೃದು ಗಂಭೀರಂ ರಥಾಂಗಪಾಣಿ ನಿನಾದಂ		|| ೫೩ ||

ಉ||	ಭಾಸ್ವರಬೋಧ ನೀನಱಿಪಿದೈ ನುಡಿಯೊಳ್ ನೃಪ ನೀತಿ ಸಾರ ಸ
	ರ್ವಸ್ವಮನೋದುಗಳ್ ನಿನಗೆ ವಾಚಕಮಲ್ಲದಿವಿಲ್ಲದೇಕೆ ಪೇ
	ೞೀ ಸ್ವ ನೃಪಾಂತರಂಗಮನಿದೊಂದನೆ ಭಾವಿಸಲೊಲ್ದೆಯಿಲ್ಲ ಸಾ
	ರಸ್ವತನಾದೆ ಚೋದ್ಯಮೆನಗಿಂತಿದೆ ರಾಜಸಮಾಜಪೂಜಿತಾ		|| ೫೪ ||

ಕಂ||	ಉದಯಿಸಿದ ಚಕ್ರವರ್ತಿ
	ತ್ವದ ಮದಮಂ ಬಂದ ದೂತನೊಯ್ಯನೆ ಮೊದಲೊಳ್
	ವಿದಿತಂ ಮಾಡಿದನದನರೆ
	ವುದು ನಿನಗಮದೆನಗಮಮರಮಂತ್ರಿಗಮರಿದೇ		|| ೫೫ ||

	ಅಂತಃಕಲುಷಿತನಂತ
	ಶ್ಯಾಂತಂ ದಮಿತಾರಿಯೆಂಬುದಂ ದೂತ ಮುಖೋ
	ದಂತಂಗಳಿನಱಿವುದು ಮತಿ
	ವಂತಂಗೆರ್ದೆದೆಱೆದನಲ್ತೆ ಬಾಯ್ದೆಱೆದಾತಂ		|| ೫೬ ||

	ಆದಿಯ ದಂಡದ ನುಡಿಗಳ
	ನಾ ದೂತಂ ಮುನ್ನೆ ನುಡಿದು ಬೞಿಯಂ ಸಾಮ
	ಪ್ರಾದುರ್ಭಾವಂ ಗೆಯ್ದುದ
	ನೇದೊರೆಯರುಮಱಿಯರೇನವಂ ಪರಿಣತನೋ		|| ೫೭ ||

	ಇನಿವಿಱಿದು ಸಭೆಯೊಳಾವನ
	ಮನೋಭಿಮತಮಾವುದದನೆ ವದನೇಂಗಿತದಿಂ
	ಮನದಿಂ ಮುನ್ನಱಿವನದೇ
	ನನೂನ ನಿಶಿತಾಗ್ರಮತಿ ವಿನೂತನೊ ದೂತಂ		|| ೫೮ ||

	ದಾನದೊಳಂ ಸಾಮದೊಳಮ
	ನೂನಂ ನಿನಗರ್ಥಿ ಚಕ್ರವರ್ತಿಗಮದೆ ಚೇ
	ತೋ ನಿಚಿತಮುೞಿದುದಂ ನೃಪ
	ನೀನಱಿವೈ ನಯಮನೊಂದೆ ಮಾೞ್ಪುದು ಚದುರಂ		|| ೫೯ ||

	ಆತನುರು ಸರದಿನಿನಿಸಾ
	ಕೊತಮನಾಂ ಜನನೆನರುದೆನೆಂದೊಡೆ ನೀತಿ

			- 30 -

	ಖ್ಯಾತರಿರಗಾಧ ಬೋಧ ಸ
	ಮೇತರಿರರುವವರಿನಿತನಱಿಯಲೆ ವೇಡಾ		|| ೬೦ ||

	ಇದನಟ್ಟಲೆ ನೆಟ್ಟನೆ ವೇ
	ೞ್ಪುದೆಂದು ಸಾಮೈಕಗರ್ಭದಂಡೋಕ್ತಿಯಿನ
	ಟ್ಟಿದುದಿದುವೆ ಪೇೞದೇಂ ಪಡೆ
	ಯದೊಡಾತನ ಮುನಿಸನಿನಿತನಱಿಯದರೊಳರೇ		|| ೬೧ ||

	ಗಾಣತಿಯರಿರ್ವರುಂ ಮ
	ತ್ಪ್ರಾಣದಿನಗ್ಗಳಮವಳ್ದಿರಂ ಭಯವಶದಿಂ
	ಕ್ಷೋಣಿಶಂ ಕುಡೆ ಕೊಳ್ಳದೆ
	ಮಾಣೆಂ ಹಳಿಯಾಣೆ ಪರಮ ದೀಕ್ಷೆಯನಾಗಳ್		|| ೬೨ ||

	ಎಂದಿಂತು ಮುಳಿದು ವಿಳಯವಿಳಸನವಿಲಗ್ನಪೌರುಷವೃತ್ತಿ ವಿಷಣ್ಣನಾಗಿ ಮೊೞಗಿ ಮಾಣ್ದ
	ಮುಗಿಲಂತನಿತುಂ ನುಡಿದು ಮಾಣ್ದು ತಮ್ಮಣ್ಣನಭಿಪ್ರಾಯಮನಾರಯ್ಯಲೆಂದನಂತವೀರ್ಯ
	ನುಸಿರದಿರೆ

ಉ||	ಈ ಕುಲ ವೃದ್ಧ ಮಂತ್ರಿಯ ಮತಂ ನೃಪನೀತಿಯೊಳೊಂದಿ ನಿಂದುದ
	ವ್ಯಾಕುಲಮೀ ಕುಮಾರನ ಮತಂ ಚಲಮಂ ಪುದಿದಿರ್ದುದಿಂತಿವೇ
	ಕೈಕ ವಿರುದ್ಧಮೆಂದುಭಯಪಕ್ಷ ವಿಲಂಭನದಿಂ ವಿಲೋಲ ಡೋ
	ಲಾಕುಲ ವೃತ್ತಿಯಾದುದಪರಾಜಿತ ರಾಜ ವಿರಾಜ ಮಾನಸಂ		|| ೬೩ ||

	ಅಂತು ಸುಪ್ತಮೀನಾಚ್ಛೋದ ಮಾನಸ ಸರೋವರೋಪಮಾನಂ ನಿಮೀಲಿತ ಲೋಚನಂ
	ಪ್ರಸನ್ನಾರ್ದ್ರಾಶಯಂ ಕಿಱಿದು ಬೇಗಮನಿರ್ದು ತನ್ನ ಮನಮೆ ಮಧ್ಯಸ್ಥ ಮಂತ್ರಿಯಾ
	ಗೋಳೋಚಿಸಿ ನಿಶ್ಚಯಿಸಿ

ಕಂ||	ಅತಿಶಯ ವರ್ಣಕ್ರಮಮೊಂ
	ದು ತೆಱಂ ಪದರಚನೆಯೊಂದು ತೆಱನರ್ಥಮದೊಂ
	ದು ತೆಱಂ ಬೆಡಂಗು ಬೇಱೊಂ
	ದು ತೆಱಂ ನುಡಿಗೆನೆ ಮನಕ್ಕೆವರೆ ಹಳಿ ನುಡಿದಂ		|| ೬೪ ||

ಮ||	ಭುವನೈಶ್ವರದಿನರ್ಥಿಶಾಸ್ತ್ರ ಪರಿಪಾಟೀವಾದವಾಚಾಟ ಪಾ
	ಟವದಿಂ ಗೊಟ್ಟಿಗೆಯಲ್ಕೆ ನಮ್ಮ ಸಭೆಯೆಲ್ಲಂ ಜೀಯ ಜೀಯೆಂಬ ಕೈ
	ತವವಾದಿಚ್ಛೆಯಿನಾನಿದಂ ನುಡಿಯೆನೆನ್ನೆಂಬುಕ್ತಿಗಳ್ ಮಚ್ಚಲ
	ಪ್ಪವೋ ಮೇಣಾಗವೊ ಮುನ್ನೆ ಕೇಳ್ದು ಬಿಸುಡಿಂ ಕೈಕೊಳ್ಳಿಮೇಂ ಮಂತಣಂ 	|| ೬೫ ||

ವ||	ಅಂತು ವಿಯಚ್ಚರ ರಾಜನಾದಂದಿನ ವಿದ್ಯಾದೇವತೆಗಳ್ ಬಯ್ತಿಟ್ಟಂಗೆ ಪುಟ್ಟೆ ಕೊಳಿಪ
	ನಿಧಿಗಳಂತೀ ಭವದೊಳ್ ಎನಗೆ ಬೆಸಕ್ಕೆ ನೀರ್ದೊಱೆಗಳಾಗಿ ಬಂದು ನಿಂದುವನಂತ
	ವೀರ್ಯಂಗಂ ತಜ್ಜನ್ಮ ವಿದ್ಯಾದೇವತೆಗಳ್ ಮೊೞಗಿನ ಬಳಿಯ ಮಿಂಚಿನಂತೆ ಬೞಿವೞಿಯನೆ
	ಬಂದುವದು ಕಾರಣದಿಂದಾನುಮೀತನುಂ

			- 31 -

ಮ||	ಉಪಮಾತೀತಮೆನಿಪ್ಪ ಗಾಣತಿಯರೊಂದಾಕಾರಮಂ ತಾಳ್ದಿ ರೂ
	ಪ ಪರಾವರ್ತನಮೆಂಬ ವಿದ್ಯೆಯಿನಭಿಪ್ರಾಯಂ ವಿಯದ್ಗಾಮಿ ಭೂ
	ಮಿಪನೊಳ್ ತೊಟ್ಟುದನಿಂತುಟಿಂಬಿನಿತನಾರಯ್ದೆನ್ನ ಬರ್ಪನ್ನಮಾ
	ಜ್ಞೆಪುರಂ ಮಂಡಲಮೆಂಬಿವರ್ಕೆ ನಿಮುತಲ್ತೇ ಶಿಕ್ಷೆಯುಂ ರಕ್ಷೆಯುಂ		|| ೬೬ ||

ವ||	ಪೋದೆಡೆಯೊಳಸ್ಮದೀಯಕುಶಲವಾರ್ತೆಗೆ ತಲ್ಲಣಿಸಲ್ವೇಡೆಂದು ತನ್ನ ಮನೋಹಿತ ಕಾರ್ಯ
	ನಿಶ್ಚಯಮನಱಿಯೆ ನುಡಿದು ಮಂತ್ರಿ ಗಣದ ಮಂತ್ರಮಂ ಮಾಣಿಸಿ ಕುಶಾಗ್ರೀಯಮತಿ
	ಪ್ರಭಾವಂ ಬಲದೇವಂ ನಿಜಾನುಜಸಮೇತಂ ಗಮನೋದ್ಯುಕ್ತನಾಗಿರೆ ತದೀಯ ಪ್ರಾಜ್ಯ
	ಸಾಮ್ರಾಜ್ಯ ನೌಕರ್ಣಧಾರಾಯಮಾಣನಂ ಮಂತ್ರಿಸಂದೋಹವಿಶ್ರುತನುಮಪ್ಪ
	ಬಹುಶ್ರುತನೆಂಬ ಮಂತ್ರಿಯಿಂತೆಂದಂ -

ಮ||	ಇದೆ ಮಂತ್ರೋಕ್ತಮವಶ್ಯಮಿನ್ನುೞಿದ ಮಾಲಾಮಂತ್ರದೊಳ್ ಬರ್ಪುದೇ
	ವುದೊ ಪೇೞ್ ದೇವ ನಭಶ್ಚರೇಂದ್ರನೊಳಗಂ ನಿಶ್ಯೇಷಮಾರಯ್ದು ಮಾ
	ಣದೆ ತದ್ರಾಜಿತ ರಾಜ್ಯಲಕ್ಷ್ಮಿವೆರಸೆೞ್ದಾ ತಮ್ಮನುಂ ನೀನುಮ
	ಭ್ಯುದಯಕ್ಕಂ ವಿಜಯಕ್ಕಮಿರ್ವರೆ ವಿಶೇಷಸ್ಥಾನಮುರ್ವೀಶ್ವರಾ		|| ೬೭ ||

ಕಂ||	ಮೊದಲೊಳೆ ದೈವಜ್ಞರಿನಾ
	ನಿದನಱಿದೆನಶೇಷಖಚರನಿಕರಂ ನಿನ್ನ
	ಭ್ಯುದಯದಿನೞಿಗುಂ ಚಂದ್ರಮ
	ನುದಯದಿನಳಱುವವೊಲತುಳತಿಮಿರಪ್ರಸರಂ		|| ೬೮ ||

	ಜನಪತಿ ಬರವೇೞ್ದಾ ದೂ
	ತನ ಮನಮಂಕೊಂಡು ದಾನಸನ್ಮಾನದಿನಿಂ
	ದಿನ ದಿವಸಮೆ ಬೇಡುವುದಿರ
	ದನಂತವೀರ್ಯಂಗೆ ಗಗನಚರಪತಿಸುತೆಯಂ		|| ೬೯ ||

	ಇದಱ ತದನಂತರಂ ಮಾ
	ಣದೆ ಬಿಜಯಂಗೆಯ್ವುದಿರ್ವರುಂ ತರ್ಪ ಮನಂ
	ಚದುರುಳ್ಳೊಡೊರ್ವನಿಂದೞಿ
	ವುದು ಮಾರ್ಬಲಮಿರ್ಬರಿಂದಮಾಗದುದಂಟೇ		|| ೭೦ ||

ವ||	ಎಂದಪರಾಜಿತಾನಂತವೀರ್ಯರ ಮಾತನೊಡಂಬಡಿಸಿಟ್ಟು ರಹಸ್ಯದೊಳ್ ನಿಶ್ಚಯಿಸಿದ
	ಬಹುಶ್ರುತನ ಮಂತ್ರನಿಶ್ಚಯಮುಮಂ ದೂರದರ್ಶಿತ್ವಮುಮಂ ಪ್ರತಿಭಾಗುಣಮುಮಂ ಪ್ರಜ್ಞರುಂ
	ನಿರ್ಮತ್ಸರರುಂ ಗುಣಗ್ರಾಹಿಗಳುಮಪ್ಪುದಱಿಂ ಸಚಿವಸಮೂಹಂ ಮಚ್ಚಿ ಸಮಾಲೋಚನ
	ಗೋಚರಚರಾಚರಂಗೆ ಪರೋಕ್ಷಮೆ ಪ್ರತ್ಯಕ್ಷಮಲ್ತೆಯೆಂದು ಪರಮಾನಂದ ದಿಂದಭಿವಂದಿಸಿ
	ನಿರ್ಣೀತಮಂತ್ರರಾದ ಮಂತ್ರಿಗಣಮಂ ಸನ್ಮಾನಪುರಸ್ಸರಂ ಕ್ರಮಂದಪ್ಪದೆ ವಿಸರ್ಜಿಸಿ
	ಮಂತ್ರಶಾಲೆಯಂ ಪೂಱಮಟ್ಟು ಬಂದು ಸಭಾಭವನಮಂ ಪೊಕ್ಕು ಸಿಂಹವಿಷ್ಟರಾರೂಢನಾಗಿ

			- 32 -

	ಕೋಶಾಧ್ಯಕ್ಷನಂ ಬರಿಸಿ ಕಿವಿಯೊಳ್ಪೇೞ್ದು ದುಮಾತನವಗತಾ ದೇಶನಾಗಿ ಖೇಚರ ದೂತ
	ನಿವೇಶಮಂ ಪುಗೆ ದೂತನಾತಂಗಿದಿರೆಯ್ದಿ ನಿಜಾಸನಾರ್ಧ ದೊಳ್ಕುಳ್ಳಿರಿಸಿ ಕರ್ಪೂರ
	ವಾರಿಪರಿಮಿಶ್ರಿತತಾಂಬೂಲ ದಾನ ಸಮೇತಂ ಸಂಭಾಷಿಸುತ್ತಮಿರೆ ತನ್ನ ತಂದ
	ದುಕೂಲಾಂಬರವಿಲೇಪನಮಾಲ ಪೂರ್ವಕಂ

ಕಂ||	ತ್ರಿಜಗದ್ಭೂಷಣಮೆಂಬುದಿ
	ದಜಾತಪೂರ್ವಾಂಶುಮಾಲಿ ಕಂಠಾಭರಣಂ
	ವಿಜಿತಶಶಿತಪನರೋಚಿ
	ರ್ವ್ರಜಂ ಪ್ರಭಾಸ್ಫುರಿತಗಗನದಿಗವನಿವಳಯಂ		|| ೭೧ ||

ವ||	ಎಂದು ಪಟಳನಿಹಿತ ಪರಾರ್ಥ್ಯ ರತ್ನಾಭರಣಮಂ ಮುಂದಿಟ್ಟಿದಪ್ಪೊಡೆಮ್ಮರಸನನ್ವಯಾಗತಂ
	ಕುಲಧನಮಾರ್ಗಮದೇಯಮುಮದ್ವಿತೀಯಮುಮಿದು ನಿನ್ನ ಬರವಿಂಗಂ ಚಕ್ರವರ್ತಿಯನು
	ರಾಗಕ್ಕಂ ತಕ್ಕುದೆಂದು ಮದೀಯನಾಥನಟ್ಟಿದನದಱಿಂದಂ ಪ್ರಭುಗೆ ಪ್ರೀತಿಭಂಗಂ ಮಾಡದೆ
	ಕೊಳ್ವುದೆಂದು ನಿಜಕರಪಲ್ಲವದಿಂ ದೂತನ ಹಸ್ತಕಿಸಲಯಕ್ಕೆ ನೀಡುವುದುಮಾತನದಂ
	ಕೆಯ್ಕೊಂಡು ನೀಡುಂ ಭಾವಿಸಿ ನೋಡಿ

ಮ||	ಮನದೊಳ್ ಸಂತಮುಣ್ಮಿ ಪೂಣ್ಮೆ ಮೊಗದೊಳ್ ಕೈಗಣ್ಮಿ ರಾಗಂ ವಿಲೋ
	ಚನಮಾನಂದಜಲಾರ್ದ್ರಮಾಗೆ ವಿಭು ಮುನ್ನಾವಂಗಿದಂ ಕೊಟ್ಟನಾ
	ವನುದಾರಂ ಪೆರನೀ ಧರಾಧಿಪತಿಯಿಂ ಮರ್ತ್ತೋರ್ವನಿಲ್ಲೆಂದಚೇ
	ತನಭೂತಂ ಬೆರಗಾಗಿ ತೂಗಿ ತಲೆಯಂ ಚೋದ್ಯಂಬಡುತ್ತಿರ್ಪಿನಂ		|| ೭೨ ||

ಕಂ||	ಕೊರಳೊಳಮರ್ದಿರ್ಕ್ಕೆ ಕಂಠಾ
	ಭರಣಂ ಮದಧೀಶಗುಣವಿಭೂಷವೆರ್ದೆಯೊಳ್
	ಸ್ಥಿರಮಿರ್ಕೆಂದಧ್ಯಕ್ಷದ
	ಕರಣಂ ಬರೆ ದೂತನೊಡನೆ ಬಂದೋಲಗದೊಳ್		|| ೭೩ ||

	ವಿನಯ ಭರದಿಂದಮೆಱಗಿದ
	ನೆನೆ ನರಪತಿಗೆಱಗೆ ವಿಭು ನಿಸೃಷ್ಟಾರ್ಥನನಾ
	ಸನದೊಳ್ ಕುಳ್ಳಿರಿಮೆನೆ ದೂ
	ತನುಮೊಸೆದು ಮಹಾಪ್ರಸಾದಮೆಂದಭಿಜಾತಂ		|| ೭೪ ||

ವ||	ಕುಳ್ಳಿರ್ದು ಕಿಱಿದು ಬೇಗದಿಂ ಭಕ್ತಿ ಭರಾನತೋತ್ತಮಾಂಗನಿಂತೆಂದು ಬಿನ್ನವಿಸಿದನಿನಿವಿರಿದು
	ಸತ್ಕಾರಮಂ ಪೆರ್ಗಡೆತನಂ ಬಂದನಾವನುಂ ದೇವರ ದೊರೆಯ ರಾಜಾಧಿರಾಜನೊಳ್
	ಪಡೆಯನೌದಾರ್ಯಮಸಾಧಾರಣಮಿದೆಲ್ಲಂ ಚಕ್ರವರ್ತಿಯೊಳಪ್ಪ ನಿಮ್ಮ ನಿರತಿಶಯ
	ನಿರ್ಭರಾನುರಾಗಮೆಂತೆನೆ ತಂದೆಗೆ ಪುತ್ರಮೋಹಂ ಕಳತ್ರಸ್ನೇಹಮಂ ಪ್ರಕಟಿಸುವ
	ವೊಲೆಮ್ಮೊಳಪ್ಪ ಪರಮಾದರಮೆ ಪೇೞ್ಗುಂ ನಿಮಗೆ ದಮಿತಾರಿಯೊಳ ವ್ಯವಚ್ಛಿನ್ನಪ್ರೀತಿಯಿಂ

			- 33 -

	ದಮಿತಾರಿಗಂ ನಿಮಗಮಿನ್ನಖಮಾಂಸಪ್ರೀತಿಯುಮಂ ನೀರಕ್ಷೀರನ್ಯಾಯಮುಮಂ ಮಾಡಿ
	ತಡೆಯದೆನ್ನ ಬರ್ಪುದನುಕ್ತಸಿದ್ಧಮೆಂದು ಬೀೞ್ಕೊಳ್ವುದುಂ ಬಹುಶ್ರುತನಿಂತೆಂದಂ

ಕಂ||	ಅರಸನಱಿದೇಂ ಮಹಾಪುರು
	ಷ ರತ್ನದೊಳ್ ರತ್ನಮಂ ತಗುಳ್ಚಿದನೊ ಕರಂ
	ದೊರೆವೆತ್ತಿವೆರಡುಮಿದೆ ಜೀ
	ವರತ್ನಮಿದಜೀವರತ್ನಮೆಂಬಿನಿತೆ ವಲಂ		|| ೭೫ ||

	ನೆಱೆದಿರೆ ಗೌರವಮಂ ಕಂ
	ಡಱಿಯದ ಪುರುಷಂಗೆ ಮಾೞ್ಪನೊಳ್ ಸುಜನತೆ ಕ
	ಣ್ದೆಱೆದುದು ಕಂಡಱಿದುಂ ಕೇ
	ಳ್ದಱಿದುಂ ಮಾನ್ಯರನೆ ಖಲನುಮೇಂ ಮನ್ನಿಸನೇ		|| ೭೬ ||

	ಖರಕಿರಣಂ ತೀವ್ರ ಶೀ
	ತರೋಚಿ ಜಡಮೂರ್ತಿ ಕಲ್ಪವೃಕ್ಷಸ್ತಬ್ಧಂ
	ನಿರತಿಶಯಗುಣಂಗೀ ನೃಪ
	ವರಂಗೆ ದೊರೆಯಲ್ಲದಿರ್ಪುದೊಂದಚ್ಚರಿಯೇ		|| ೭೭ ||

ವ||	ಅದಱಿನಪರಾಜಿತಂಗೆ ಕಂಡಱಿವರೊಳಂ ಅಱಿಯದರೊಳಂ ಗುಣಸ್ವೀಕಾರಪರಿತ್ಯಾಗ
	ದೊಳೈಕರೂಪ್ಯಮಲ್ಲದನೈಕರೂಪ್ಯಮಿಲ್ಲಮಾತ್ಮಸ್ವಾಮಿಗುಣವರ್ಣನಮೆಮ್ಮಂದಿಗರ್ಗೆ
	ಪ್ರತ್ಯಕ್ಷದೊಳ್ ತಕ್ಕುದಲ್ತದಱೊಳ್ ಎಲ್ಲಮೇನಸ್ಮನ್ಮಹೀಪಾಲಾನ್ವಯಕ್ಕಂ ದಮಿತಾರಿ
	ಮಹಾರಾಜಾಧಿರಾಜವಂಶಕ್ಕಮನಂತವೀರ್ಯಸಂಬಂಧಮುಂಟಿದನಱಿದು ತದೀಯ
	ಕುಲವೃದ್ಧರ್ ನಿಮಿರ್ಚಲುಂ ನಿರ್ವಹಿಸಲುಂ ಪೇೞ್ದುದುಭಯಕುಲಸಹಾಯತ್ವಮಿತರೇತ
	ರೋಪಕಾರದಿಂ ಸಂಗತದೊಳಾದುದುಮನಲ್ಲಿಯ ವಯೋಧಿಕರೀಗಳುಮಾಗಳುಮಱಿ
	ವರಾದೊಡಮಿನಿಸೆಡೆಯಾಗಿರ್ದ ಸಂಬಂಧಮಂ ನೀನಿರ್ದು ಪೊಸಯಿಸುವುದು
	ಅನಂತವೀರ್ಯಕುಮಾರಂಗೆ ಚಕ್ರವರ್ತಿಸುತಾಪರಂಪರೆಯೊಳೊರ್ವಳ ನಪೂರ್ವ
	ಸರ್ವಾಂಗೀಣವಸ್ತುತ್ವಭಾಜನೆಯಂ ಕುಡಿಸುವುದುಂ ಚಕ್ರಯುದ್ಧಕ್ಕೆ ದುಸ್ಸಾಧ್ಯಮಪ್ಪುದೊಂದು
	ಮಂಡಳಮುಳ್ಕೊಡಮೀಯಿರ್ವರಿಂದಮೆ ಸಾಧ್ಯಮಕ್ಕುಮದಱಿಂ ಖೇಚರರಾಜಂಗೆ
	ಕೃಛ್ರಾಸಾಧ್ಯಕ್ಕಮಿವರಿರ್ವರೆ ಅಪಾರಭುಜಾಯಮಾನರೆಂಬುದನೆ ನಂಬುವುದಿಲ್ಲಿಂದಿತ್ತಿವರ
	ಯೋಗಕ್ಷೇಮಚಿಂತಾಂತರವಂ ನೀನಱಿವೆಯೆಂದು ಬಹುಶ್ರುತನುಸಿರದಿರ್ಪುದುಮದೆಲ್ಲಮ
	ನವಧಾರಿಸಿ ದೂತನಿಂತೆಂದಂ
	
ಮ||	ಇದು ಮಚ್ಚಿತ್ತದೊಳೆತ್ತಮಚ್ಚಿರೆದವೋಲುತ್ಪನ್ನಮಾಯ್ತಿನ್ನು ತ
	ನ್ನುದಯಪ್ರಾಪ್ತಿಗೆ ಚಕ್ರಿ ತಕ್ಕೆಡೆಗಳೂಳ್ ವೈವಾಹಿಕಂ ಕೂಡಿ ಬ
	ರ್ಪುದನಾಪೇಕ್ಷಿಸುತುಂ ಸಹಾಯರುಚಿವಿಶ್ವಾಧಾರನುತ್ತುಂಗ ಭೂ
	ಭೃದಪಾರಾಂಬುಧಿವಸ್ತುಗಳ್ ಬಗೆವೊಡೀ ಲೋಕಕ್ಕಸಾಧಾರಣಂ		|| ೭೮ ||

			- 34 -

ಕಂ||	ಆವಂ ಕುಡುವೊಂ ಕುಡಿಸುವ
	ನಾವೊಂ ಕುಡೆ ಪಡೆವನಾವೊನಿರ್ವರುಮೇಕೀ
	ಭಾವದಿನಿರೆ ನಿಮ್ಮೊಳಗಿನಿ
	ತಾವುದು ಭೇದಕ್ಕೆ ಪಕ್ಕು ಪೆರತೇಂ ನೃಪತೀ		|| ೭೯ ||

ಮ||ಸ್ರ||	ಮೊದಲೊಳ್ ಪೂಣ್ದೊಂದು ಕಜ್ಜಕ್ಕಧಿಪನ ಬೆಸದಿಂ ಬಂದು ಬೇಱೊಂದು ಕಜ್ಜ
	ಕ್ಕಿದನೀಗಳ್ಗೊಟ್ಟಿಗೆಯ್ವಂದನುಚಿತಮೆನಗಿನ್ನೀ ಕುಮಾರಂಗೆ ಲಕ್ಷ್ಮೀ
	ಸದನಂಗಾಕನ್ನೆಯಂ ಮುಂಕೊಡಿಸುವೆನದನಿಲ್ಲಿರ್ದು ಪೂಣ್ದೆಂ ನೃಪಂ ತ
	ಕ್ಕುದನೇ ನಾಂ ಪೇೞೆ ಮಾರ್ಕೊಂಡಪನೆ ಶಿಶುಗಳಂ ಪೇೞೆ ಮಾರ್ಕೋಳ್ಳದಾತಂ 	|| ೮೦ ||

ವ||	ಎಂದು ಮಾರ್ಕೊಂಡನಂ ವಿಸರ್ಜಿಸಿ ಕಿಱಿದಾನುಂ ಬೇಗದಿಂ

ಕಂ||	ಬಳದೇವ ವಾಸುದೇವರೆ
	ವಿಳಾಸಿನೀ ಯುಗದ ರೂಪಮಂ ನಿಜ ವಿದ್ಯಾ
	ಬಳದಿಂ ಕೆಯ್ಕೊಳೆ ಪರಿಜಿ
	ರ್ಕುಳಿಗೊಂಡುದು ನೋೞ್ಪ ನೋಟಕರ್ಕಳ ಮನಮಂ		|| ೮೧ ||

ವ||	ತದನಂತರಮೆ ಬಹುಶ್ರುತ ಮಂತ್ರಿ ಮಂತ್ರರೂಪ ನಿಷ್ಪಾದಿತ ಮಾಯಾ ಗಾಣಿತಿಯರನಮಿತಂಗೆ
	ತರಿಸಿಕೊಟ್ಟು ಇವರಪ್ಪೊಡೆ ವಿದ್ಯಾದೇವತಾತ್ಮಿಕೆಯರ್ ಶ್ರವಣೀಯೆಯರಲ್ಲದನುಭವನೀಯೆ
	ಯರಲ್ಲರ್ ಅತ್ಯಂತ ಶುಚಿಗಳೇಕಾಂತ ನಿವಾಸ ನಿರತೆಯರ್ ನಿರತಿಶಯ ಚರ್ಯಾನುಪೂರ್ವಕ
	ಮನುಗ್ರಾಹ್ಯೆಯರಾರ್ಗಮೆಱಗುವವರಲ್ಲರೀ ಸ್ಥಿತಿಯೊಳ್ ಮದೀಯ ಧರಣೀವಲ್ಲಭನುಂ
	ಪ್ರತಿಪಾಲಿಸುವನದಱಿಂ ಯಥೋಚಿತವಿಧಿಯಿಂದಮೆ ಕೈಕೊಳ್ವುದೆಂದಪ್ಪೈಸಿ ಕಳಿಪಿ ಮಗುೞ್ದು
	ಬಂದು ನಿಜನೃಪರಾಜ್ಯರಕ್ಷಣದೊಳಿರ್ದಂ ದಮಿತಾರಿ ದೂತನುಂ ನಿಜವಿಮಾನಾರೂಢನಾಗಿ
	ಗಾಯಿಕಾದ್ವಯಮುಮಂ ಬಂದೇಱಿಮೆನೆ

ಉ||	ಏಱೆ ವಿಮಾನಮಂ ಕೃತಕ ಗಾಯಿಕೆಯರ್ ಧವಳಾಭ್ರ ಕೂಟದೊಳ್
	ತೋಱುವ ಮಿಂಚಿನಂತೆ ಮುಗಿಲೊಡ್ಡೊಡೆದಿಬ್ಬಗಿಯಾಗಿ ನಿರ್ಭರಂ
	ಪಾಱೆ ಪತಾಕೆಗಳ್ ಮಗುೞ್ದು ಮಿಳ್ಳಿಸಿದಳ್ಳಿಱಿದಾಡೆ ಯಾನಮೇಂ
	ಕೀಱಿದುದೋ ನಭಃಪ್ರಕೃತಿಗಿಟ್ಟೆಡೆಯಿಟ್ಟೆಡೆಯಾದುದೆಂಬಿನಂ		|| ೮೨ ||

ಕಂ||	ಮನಮನಳವಡಿಸಿ ಗರುಡನ
	ಮನಿಲನುಮಂ ಜವಮನುೞಿಯಿಮೆಂಬಂತೆ ನಭೋ
	ವನ ನಿಧಿಯೊಳ್ ಪರಿದುದು ಪರಿ
	ವ ನಾವೆಯಂತಿರೆ ವಿಭಾಸಮಾನ ವಿಮಾನಂ		|| ೮೩ ||

ವ|| 	ಅಂತು ಪರಾರ್ಥ್ಯಮಪ್ಪ ಸ್ತ್ರೀರತ್ನಮಂ ಪೇಱಿದ ಪಾಱನೆ ಪೋಲ್ತು ಕೀಱಿ ಪಾಱುವ

			- 35 -

ಕಂ||	ಅಮಿತ ರಯ ಗಮನ ಖೇಚರ
	ವಿಮಾನ ಕೇತನವ ಕೋಳೊಳಂಬುವ ಮುಕ್ತಾ
	ಸಮುದಯಮುದಿರ್ದೊಪ್ಪಿದುವ
	ಭ್ರ ಮಾರ್ಗದಿಂ ಸುರಿವ ಕರಕ ವೃಷ್ಟಿವೊಲಿನಿಸಂ		|| ೮೪ ||

	ಆ ವಿತತ ವಿಮಾನ ವಿಟಂ
	ಕಾವಳಿ ಕೊಳೆ ಪರೆದ ಮುಗಿಲ ಜಲ ಕಣಿ ಗಣ ಶೈ
	ತ್ಯಾವಿಷ್ಕೃತ ಪವನಂ ನಾ
	ನಾ ವಿಧದಿಂ ಕಳೆದುದವರ ಗಮನ ಶ್ರಮಮಂ		|| ೮೫ ||

ವ||	ಅಂತಾಗಾಯಿಕಾಚ್ಛದ್ಮರ್ ಬಲದೇವ ವಾಸುದೇವರ್ ಬರೆವರೆ

ಕಂ||	ಅಮರ ಮೃದಂಗಂ ತನ್ನಿಂ
	ದಮೆ ತಾನುಲಿದತ್ತು ಸುರರ ಸುರಿಯದೆ ಸುರಿಯಿ
	ತ್ತಮೃತದ ಸರಿಸಂತಾನಕ
	ನಮೇರು ಮಂದಾರ ಪಾರಿಜಾತ ಸಮೇತಂ		|| ೮೬ ||

	ಎಸೆದುವು ದಶದಿಸೆ ಪವನಂ
	ಕಸವಂ ಕಸಗಳೆದು ಮೆಲ್ಲಮೆಲ್ಲನೆ ತೀಡಿ
	ತ್ತೊಸಗೆಯುಮುತ್ಸವಮುಂ ಸಂ
	ತಸಮುಂ ಸಚರಾಚರಕ್ಕೆ ಪಿರಿದಾಯ್ತಾಗಳ್		|| ೮೭ ||

ವ||	ಅಂತಪೂರ್ವ ಮಂಗಳಾಶ್ಚರ್ಯಂಗಳಪರಾಜಿತಾನಂತವೀರ್ಯರ ಬರವನುಪಲಕ್ಷಿಸಿ
	ತಾಮನುಪಲಕ್ಷಿತಂ ಮಾಡೆ ಗಗನ ಗಮನದಿಂ ಮನಃಪವನ ಜವದಿನೆಯ್ದಿ ರಚತಾಚಲದ
	ನಿತ್ಯಾಭಿನವ ನವಕೂಟ ಕೋಟಿ ವಿಟಂಕ ಕಮನೀಯ ಶೋಭಾ ಲಕ್ಷ್ಮಿಯನನತಿ
	ದೂರಾಂತರದೊಳ್ ಕಂಡಮಿತಂ ಕೃತ್ರಿಮ ಗಾಯಿಕಾ ಮುಖಕಮಲವಿಲೋಕನಾ
	ನಂತರಮಿಂತೆಂದಂ

ಮ||	ಗಗನಾಭಾಗಮನೆಯ್ದಿ ಮಾಣ್ಪುದದುಮಿಕ್ಕೆನ್ನಂತೆ ಪೂರ್ವಪರಾ
	ಬ್ದಿಗಳಂ ಮುಟ್ಟದುದಿಲ್ಲ ಶಕ್ರ ಭವನಾಧಿಷ್ಠಾನಮಾಗಿರ್ದುದಾ
	ನಗರಾಜಂ ಜಿನಚೈತ್ಯಕೋಟಿಗಡಿಗಲ್ ತಾನೆಂದು ರೂಪ್ಯಾಶ್ಮರ
	ಶ್ಮಿಗಳಿಂದಂ ನಗುವಂತುಟಾಯ್ತು ವಿಜಯಾರ್ಧಾದ್ರೀಂದ್ರನದ್ರೀಂದ್ರನಂ		|| ೮೮ ||

ವ||	ಅದಲ್ಲದೆಯುಂ
	
ಕಂ||	ಈಗಿರಿಯ ದಕ್ಷಿಣೋತ್ತರ
	ಭಾಗಂಗಳೊಳಮರ ಪುರಮೆ ಬೀೞಲ್ಬಿಟ್ಟರೆ
	ತಾಗಿರ್ದಂಬರ ಚರ ಪುರ
	ಭಾಗಮೆ ಪರಭಾಗಮೆನಿಪುವುದ್ಯಾನಂಗಳ್		|| ೮೯ ||

			- 36 -

ವ||	ಆ ಉದ್ಯಾನಗಳೊಳ್

ಕಂ||	ಅಳಿ ಮತ್ತಾಳಿಯೆ ಗಿಳಿಯರ
	ಗಿಳಿಯ ನವಿಲ್ ಸೋಗೆನವಿಲೆ ಸುೞಿದೆಸೆವನಿಲಂ
	ಮಳಯಾನಿಳನೆ ಕೊಳಂ ತಿಳಿ
	ಗೊಳನೆ ಕುಜಂ ಕಲ್ಪಕುಜಮೆ ಸುತ್ತಲುಮಗದಾ		|| ೯೦ ||

	ಎಳನೀರುಂ ಶಶಿಕಾಂತ ಕಾಂತ ಜಲಮುಂ ತಳ್ಪೊಯ್ದು ಕೇಳೀ ವನಾ
	ವಳಿಗಂ ಶಾಳಿ ವನಾಳಿಗಂ ಪರಿಯೆ ಶೈಲೇಂದ್ರಾನಿಳಂ ತೀಡೆ ಬ
	ಳ್ವಳನಿತ್ತೆಯ್ದೆ ಪೊದೞ್ದು ತಳ್ತೆಳಸಿ ಮೂರುಂಕಾಲಮುಂ ಕುಂದದೇಂ
	ಬೆಳೆಯುತ್ತುಂ ಬಳೆಯುತ್ತುಮಿರ್ಪುವೊ ಗಿರೀಂದ್ರೋಪತ್ಯಕೋತ್ಸಂಗದೊಳ್		|| ೯೧ ||

ವ||	ಮತ್ತಮಲ್ಲಿಯೆ ವಿರಾಜಿತಾಮರೇಶ್ವರಾಂತರ್ವನಂಗಳಪ್ಪ ನಂದನ ವನಂಗಳೊಳ್

ತ್ರಿಪದಿ||	ಸಹಕಾರಸಾರನೋಕಹತರುವನ್ಮದಪಿಕ
	ಬಹು ಭಾಷಣಂಗಳುಮೆಸೆದುವು ಕಿನ್ನರ
	ಕುಹರಣದೊಡನೆ ಸೆಣಸುತ್ತಂ		|| ೯೨ ||

	ಮದನ ದಾವಾಗ್ನಿಯಂ ನದಿಪೆ ಮಾಡಿದ ಕಾಮ
	ನದಿಯೆನಿಸುವುವು ದಿವಿಜ ದಂಪತಿ ಶತ
	ದೊದವಿದ ರತದ ಪದನಲ್ಲಿ		|| ೯೩ ||

ವ||	ಅಂತಲ್ಲದೆಯುಂ

ಕಂ||	ಕಲವೆಡೆಯೊಳಿಂದ್ರ ನೀಳೋ
	ಪಲ ರುಚಿ ಕಾರಿರುಳ ತಿರುಳನನುಕರಿಸುವುವು
	ಜ್ಜ್ವಲ ಪದ್ಮರಾಗ ಕಿರಣಂ
	ಕೆಲವೆಡೆಯೊಳ್ ಪಗಲ ಬೀಜಮಂ ಪೋಲ್ತಿರ್ಕುಂ		|| ೯೪ ||
	
	ಈ ನಗದ ನೆಗೆದ ಶಶಿಮಣಿ
	ಸಾನುಗಳಿಂನದೊಱೆತು ಪರಿವ ಪರಿವೊನಲನಿರುಳ್
	ತಾನೆಡೆಯಱಿಯದೆ ಶಿಖಿ ಸಂ
	ತಾನಂ ಫಣಿಗೆತ್ತು ಕರ್ಚಿ ಬೆಚ್ಚನೆ ಸುಯ್ಗುಂ		|| ೯೫ ||

ವ||	ಓರೊಂದೆಡೆಯೊಳ್

ಕಂ||	ಎಸೆವ ಕಿಸುಗಲ್ಲ ತೇಜಃ
	ಪ್ರಸರಂ ದಾವಾಗ್ನಿ ಶಂಕೆಯಂ ಮನದೊಳ್ ಪು
	ಟ್ಟಸೆ ಮೃಗ ಯೂಥಂಗಳ್ ಬೆ
	ರ್ಚಿ ಸಾರವೇಂ ಜಡತೆ ತಿರಿಕರೊಡವುಟ್ಟಿದುದೋ		|| ೯೬ ||

			- 37 -
	
	ಹರಿ ನೀಳೋಪಳಮುಂ ಪಯ
	ಗರಡಿಯುಮಿರೆ ನೀಳಯುಗಳಮೆಂದೆಳಸೆ ನಭ
	ಶ್ಚರಯುಗಳಮದಕೆ ನಗೆಯೊಳ್
	ಬಿರಿವಂತಿರೆ ಬಿರಿವುವಲ್ಲಿ ಪೊಸಮಲ್ಲಿಗೆಗಳ್		|| ೯೭ ||

ವ||	ಬೇಱೊಂದೆಡೆಯೊಳ್

ಕಂ||	ಒಳಗರೆಯದೆ ಪಚ್ಚೆಯ ಸೆಲೆ
	ಗಳನಂಚೆಯ ಪಿಂಡು ಕಂಡು ಪಾವಸೆಗೆತ್ತ
	ವ್ವಳಿಸಿ ಕರ್ದುಕುತ್ತುಮೇಂ ತಳ
	ಮಳಗಪ್ಪುವೊ ನಗೆ ಖಗೇಂದ್ರ ಮಿಥುನ ಚಯಂಗಳ್		|| ೯೮ ||

	ತಳತಳಿಪ ಸೂರ್ಯಕಾಂತದ
	ಬೆಳಗಿರುಳಿದು ಪಗಲಿದೆಂಬ ಭೇದಮನೆತ್ತಂ
	ಕಳೆಯೆ ರಥಾಂಗಯುಗಂ ನಿ
	ಶ್ಚಳಮಿರುಳಂ ಪಗಲುಮಗಲವೀ ಗಿರಿವರದೊಳ್		|| ೯೯ ||

	ಸ್ಫುರಯಿಸುವ ಮಾಣಿಕಂಗಳ
	ಕಿರಣಂ ಸುರಚಾಪ ರುಚಿಯನಂಬರ ತಲದೊಳ್
	ವಿರಚಿಸೆ ಕಾರ್ಗೆತ್ತು ನಿರಂ
	ತರಮಿಲ್ಲಿ ಶಿಖಂಡಿ ತಾಂಡವಕ್ಕೊಡರಿಸುಗುಂ		|| ೧೦೦ ||

	ಆ ಪೊೞ್ತುಂ ಮಧುಪ ಕಳಾ
	ಳಾಪಮೆ ಮೃದುಗೀತ ಮರ್ಮರಧ್ವನಿ ಪಱೆಯಾ
	ಗೀಪವನಂ ಲತಿಕಾ ಲಾ
	ಸ್ಯೋಪಾಧ್ಯಾಯತೆಯನಱಿಪಿ ತೀಡುಗುಮಗದೊಳ್		|| ೧೦೧ ||

	ಅಂಬರ ಚರ ಮಿಥುನ ರತಾ
	ಡಂಬರದೊಡನೊಗೆದ ನಗದ ಮಾರ್ದನಿ ಕಿವಿಗಂ
	ತುಂಬಿ ಮನೋಗಜಾಗಮ ಗುರು
	ವೆಂಬುದನೊಡನೆಂಬ ಶಿಷ್ಯನಂ ಪೋಲ್ತಿರ್ಕುಂ		|| ೧೦೨ ||

	ಪೊಸವಳಿಕಿನ ಸೆಲೆಯೊಳ್ ನೆೞ
	ಲೆಸೆಯೆ ಮೊಗಂಬೋಕ್ಕು ಪಾಯ್ದ ಕರಿಯುಂ ಹರಿಯುಂ
	ಪೊಸಪೋರ್ತಮನಱಿಯಮೆ ಪು
	ಟ್ಟಿಸೆ ನೆೞಲೊಲ್ ಪೋರ್ದು ಸೇದೆಗಿಡುವುವು ನಗದೊಳ್		|| ೧೦೩ ||

			- 38 -

	ವ್ಯಾಳ ವನ ಗಜದ ಪೋರ್ತದ
	ಕೇಳಿಗೆ ವಿಜಯಾರ್ಧ ಶೈಲಪತಿ ಸವೆಯಿಸಿ ತಂ
	ದೋಳಿಯೆ ನಿಱಿಸಿದ ಬೆಳ್ಳಿಯ
	ಲಾಳಾವಿಂಡಿಗೆಯವೊಲಿರ್ಪುವಿದಱ ಮಡಲ್ಗಳ್		|| ೧೦೪ ||

ಚಂ||	ವನಗಜಯೂಥಮಳ್ಕಿ ಪೆಱಗಿರ್ದಿರದೊಡ್ಡೞಿದೋಡುವಲ್ಲಿ ದಂ
	ತಿನಿ ಮೊಲೆಯೂಡೆ ನಿಂದು ನಿಜಪೋತಮನಾಗಳೆ ಸಿಂಹಮೆಯ್ದಿ ಹ
	ಸ್ತಿನಿಯನವಜ್ಞೆಗೆಯ್ದು ಕರಿಯೂಥಮನಟ್ಟುವುದಿಲ್ಲಿ ತದ್ವಶಾ
	ತನಯವಿಮೋಹಮುಂ ಹರಿಯ ವಿಕ್ರಮದಾಯಮುಮೇನುದಾತ್ತಮೋ		|| ೧೦೫ ||

ವ||	ಮತ್ತಮಲ್ಲಿ

ಕಂ|| 	ಸುೞಿಸುೞಿದೆಳಸೆ ಭಯಂ ಬೞಿ
	ವೞಿಯನಣಂ ಬಿಡದೆ ಯೂಥಮಂ ಸಲೆ ಕಾದುಂ
	ಕೞಿಪಿಯುಮಿಭರಿಪುವಂ ತಾಂ
	ಕೞಿವಿನೆಗಂ ನೊಂದು ನಿಂದು ಕೊಂದುದಿಭೇಂದ್ರಂ		|| ೧೦೬ ||

	ನಡೆ ನಖಮುಂ ಕೋಡಂ ಕೊಳೆ
	ಕುಡುದಾಡೆಯುಮುಗುರುಮೞಿಯೆ ಮುಳಿಸಿಂದೆರುಡುಂ
	ಕಡುಗಡುಪಿನಂಕದಂತೊಡ
	ಮಡಿದುವು ಗಿರಿವರದೊಳುಗ್ರ ಕರಿಯುಂ ಹರಿಯುಂ		|| ೧೦೭ ||

ವ||	ಮತ್ತಂ

ಕಂ||	ಕುದಿದಿರದೆಡೆಯಿಂ ಕೊಲಲೊ
	ಡ್ಡಿದ ಪರಿಭವದಂಕದಂತೆ ಪೊಕ್ಕಡಿಗಿಡೆ ಸಾ
	ರ್ಚಿದ ಮದರದನಿಗೆ ಹರಿ ನಿ
	ಲ್ಲದೆ ನಿಚ್ಚಟಗಲಿಗೆ ಪೆಸರ ಕಲಿ ನಿಂದಪನೇ		|| ೧೦೮ ||

ವ||	ಮತ್ತಂ ಕೆಲವೆಡೆಯೊಳ್ ನಾಗರಕ ಗಗನಚರಕ್ರೀಡನ ಶೀಲಕುಮಾರಕ‌ರ್ ಸುಕುಮಾರ
	ವಚನ ರಚನೆಗಳಿನುಪಾಲಾಲನೆ ಗೆಯ್ದು

ಕಂ|| 	ಅಪ್ಪಳಿಸಣ್ಣನನಪ್ಪಳಿ
	ಸಪ್ಪಳಿಸೆಂದಿರದೆ ತಮ್ಮ ತೊಡೆಯಂ ತಳದಿಂ
	ದಪ್ಪಳಿಸೆ ಪೋರ್ದು ಪರೆವರೆ
	ಯಪ್ಪುವು ವನಕರಿಗಳೞ್ತಿಗಂಬರಚರರಾ		|| ೧೦೯ ||

ವ||	ಅಂತುಮಲ್ಲದೆಯುಂ

			- 39 -

ಮ||	ಕರಮಂ ಪೇಱಿ ರದಂಗಳೊಳ್ ತೆಱೆದು ಕರ್ಣದ್ವಂದ್ವಮಂ ತಾಮ್ರ ಭೀ
	ಕರಮಂ ಬಿಚ್ಚನೆ ಬಿಟ್ಟು ಕಣ್ಣನೆರಡುಂ ನೀಳಂಬಿಸುತ್ತೊಳ್ದೊಡಂ
	ಬರದೊಳ್ ನಿಂದು ಗಜಪ್ರಿಯಾಂಬರ ಚರರ್ ಜೀಯಯ್ಯ ಭಾಪ್ಪೆಂದು ಜೀಂ
	ಕರಿಪನ್ನಂ ವನದಂತಿ ಪೋರ್ವುದು ನಿಷಾದ್ಯಾರೂಢದಿಂ ಪೋರ್ವವೊಲ್		|| ೧೧೦ ||

ಕಂ||	ಚಪಳಕಪಿ ವನ ಮದಾನೇ
	ಕಪಕ್ಕೆ ಪಕ್ಕಾಗೆ ಪೊಕ್ಕುಂ ತಾಂ ಭಸ್ತ್ರಿಕಮೆಂ
	ದಪಹಸ್ತಮಿರೆಯೆ ಕೈಪಿಡಿ
	ಗೆ ಪೊಕ್ಕ ಗುಬ್ಬಿವೊಲುರುಳ್ದು ನಗಿಪುದು ನಗದೊಳ್		|| ೧೧೧ ||

	ವನಕರಿ ಘೇಯೆನೆಯುಂ ಹೋ
	ಯೆನೆಯುಂ ಖೇಚರರಿನಱಿದು ಕೈಕೊಂಡು ಕುಚಂ
	ದನದೊಳ್ ಶೀತದ ವಾರಿತ
	ದನಿತುವ ದಾವದದ ತೆಱನನಱಿಪುವುದಗದೊಳ್		|| ೧೧೨ ||

ವ||	ಮತ್ತಮತ್ಯಂತ ಕಾಂತ ಮೇಖಲಾಘಾತಮಳಿನ ಪುಳಿನ ನಳಿನ ವಿರಾಜಮಾನಾನೂನ
	ಪ್ರದೇಶಂಗಳೊಳ್

ಕಂ||	ಕೆಲವೆಡೆಯ ತಮಾಳದ ಕ
	ೞ್ತಲೆಗರ್ಕಮರೀಚಿ ಮಾಲೆ ತಲೆದೋಱವು ಕ
	ಣ್ಬೊಲದೊಳಮಿರುಳೊಳ್ ಮೊಲಗ
	ೞ್ತಲೆ ಚಂದ್ರದ್ಯುತಿಗೆ ಕಾಳ ತಾಳೀ ವನದೊಳ್		|| ೧೧೩ ||

	ಕೆಲಕೆಲವೆಡೆಯೊಳ್ ಕಾಂಚನ
	ಶಿಲೆ ಸುರಗಿರಿ ಬೆಸಸೆ ಪರಿಮಿತಾರ್ಥಂ ಬಂದೇಂ
	ನೆಲಸಿದುವೊ ಪೇೞಿಮೀ ತ
	ೞ್ಪಲೊಳೆನಿಪುವು ಮಹಿಮೆಗಿಂತು ನೋಂತಗಮೊಳವೇ		|| ೧೧೪ ||

	ಅಂತಲ್ಲದೆಯುಂ ಧನದನ
	ಗಂ ತನಗಟ್ಟಿದೊಡೆ ರಾಯಭಾರಿತನಂ ಬಂ
	ದಂತಿರ್ಪುವಿದಱ ಕುಂಜೋ
	ಪಾಂತಂ ತೞತೞಿಸಿ ಬೆಳಗೆ ಕುಳಿಶಾಶ್ಮಂಗಳ್		|| ೧೧೫ ||

ವ||	ಅಂತಾಶ್ಚರ್ಯಭೂತೋಚ್ಚಾವಜೋಪಚಿತ ಸಚೇತನೇತರ ವಸ್ತು ವಿಸ್ತಾರ ಪರಂ
	ಪರೋದಾರಮಪ್ಪ

ಕಂ||	ಇದಱುಭಯ ಶ್ರೇಣಿಗಳೊಳ
	ಮದಭ್ರ ರಜತಾಶ್ಮ ಕೂಟ ಕೋಟಿಗಳ ಬೆಡಂ

			- 40 -

	ಗೊದವಿ ನಿಲೆ ನೆಱೆಯೆ ಕಣ್ಗೊ
	ಪ್ಪಿದುವು ಸುಧಾಚ್ಛುರಿತ ರಮ್ಯ ಹರ್ಮ್ಯಾವಳಿಗಳ್		|| ೧೧೬ ||

ವ||	ಈ ವಿಜಯಾರ್ಧ ಪರ್ವತದೆಱಂಕೆಗಳೆನಿಸಿದ

ಮ||ಸ್ರ||	ಎರಡುಂ ವಿದ್ಯಾಧರ ಶ್ರೇಣಿಯೊಳೆಡೆಯೆಡೆಯೊಳ್ ಜೈನಚೈತ್ಯಾಳಿ ತಳ್ತಂ
	ಬರಮಂ ತೞ್ಕೆೃಸಿ ನಾನಾಮಣಿಕಿರಣ ಗಣ ಜ್ಯೋತಿಗಳ್ ಜ್ಯೋತಿರಂಗ
	ಸ್ಫುರಣಕ್ಕಾಸ್ಫೋಟಿಸುತ್ತುಂ ಬೆಳಗೆ ರಜತ ಶೈಲೇಂದ್ರಜಂ ಗೀತ ಭಂಗಂ
	ಗಿರಿರಾಜಂಗೊಟ್ಟಜಂ ಗೊಟ್ಟವೊಲೆಸುದದೇಂ ದಿವ್ಯಮೋ ಜೈನಗೇಹಂ		|| ೧೧೭ ||

ಕಂ||	ಅಮರಾಭ್ಯರ್ಚ್ಯಂಗಳ್ ಸುರ
	ವಿಮಾನ ಪರಿವೇಷ್ಟನಾಭಿರಾಮಂಗಳನು
	ಕ್ರಮದಿಂದೆಸೆದಿರ್ದುವಕೃ
	ತ್ರಿಮಂಗಳೀಗಿರಿಯ ಜೈನ ಚೈತ್ಯಾವಳಿಗಳ್		|| ೧೧೮ ||

ಮ||	ಎನೆ ರೂಪ್ಯಾಚಲ ರಮ್ಯ ಸೌಮ್ಯ ನವಕೂಟಾಗ್ರಂಗಳೊಳ್ ತೋರ್ಪ ಕಾಂ
	ಚನ ವರ್ಣಾಂಚಿತ ಪಂಚರತ್ನಮಯ ಶೋಭಾಭಾಸಿಗಂಭೋದ ವೃಂ
	ದ ನಿಕೀರ್ಣಧ್ವಜಿರಾಜಿಗತ್ಯಮಲ ಚೇತಶ್ಶಕ್ತಿ ಭಕ್ತಿ ಪ್ರಬೋ
	ಧನೆಯಿಂ ಜೈನಗೃಹಾಳಿಗಂದೆಱಗಿದಂ ಸೌಜನ್ಯ ಕಂದಾಂಕುರಂ		|| ೧೧೯ ||

				- ಗದ್ಯ -
				ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
			ಶ್ರೀಮದುಭಯಕವಿ ಚಕ್ರವರ್ತಿ
			ನಿರ್ವರ್ತಿತಮುಂ
			ಅಮ್ಮನ ಭಕ್ತಾಭಿಧಾನ ಮಲ್ಲಪಾರ್ಯ
			ತದನುಜಾತಾಭಿಜಾತ ಸಾರಸ್ವತ
			ಪುನ್ನಮಾರ್ಯ ಕಾರಿತಮುಮಪ್ಪ
			ಪುರಾಣಚೂಡಾಮಣಿಯೊಳ್
			ದ್ವಿತೀಯಾಶ್ವಾಸಂ


			- 41 -

			ತೃತೀಯಾಶ್ವಾಸಂ

ಕಂ||	ಶ್ರೀ ರಮಣಂ ಜಿನಚಂದ್ರನು
	ದಾರಂ ಜಿನಭವನ ಸಮಿತಿಗತ್ಯುತ್ಸವದಿಂ
	ಸೀರಧರನೆಱಗೆ ಶೇಷ ವ
	ಚೋ ರಚನೆಗೆ ಖಚರ ದೂತನುದ್ಯತನಾದಂ		|| ೧ ||

	ಮತ್ತಿದಱಿರ್ಕ್ಕೆಲದೊಳ್ ಸೆಣ
	ಸುತ್ತುಂ ದಿವಮಂ ನಗುತ್ತುಮಪಹಾಸ್ಯಂಗೆ
	ಯ್ಯುತ್ತುಂ ಸೊಗಯಿಪುವಯ್ವ
	ತ್ತಿತ್ತಱುವತ್ತತ್ತ ಖೇಚರೆಂದ್ರ ಪುರಂಗಳ್		|| ೨ ||

ವ||	ಅಂತುಭಯ ಶ್ರೇಣಿಗಳೊಳಂ ನೂಱುಪತ್ತುಂ ಪೊೞಲ್ಗಳನೊಳಕೊಂಡೆರಡುಂ ತಳ್ಪಳ
	ವಿದ್ಯಾಧರಾಸ್ಪದಂಗಳೊಳ್ ಮೊಗಕ್ಕೆ ಮೂಗುಂ ಆಭರಣಕ್ಕೆ ನಾಯಕ ಮಣಿಯುಮೆಂಬಂತೆ
	ಖಚರ ಲೋಕಕ್ಕೆ ನಾಭಿಯಾಗಿರ್ದುದು ಚಕ್ರವರ್ತಿಯ ರಾಜಧಾನಿ ಶಿವಮಂದಿರಪುರ
	ಮಾತೋರ್ಪುದೆ ನೋಡಿಮಿದಱುಪವನದೊಳ್

ಮ||	ಪಿಕ ಕೋಳಾಹಳಮಲ್ಲದಿಲ್ಲ ಪೆಱತುಂ ಕೋಳಾಹಳಂ ನಾಗಚಂಪಕ
	ಪಕ ಗಂಧೋದ್ಗಮಮಲ್ಲದಿಲ್ಲ ಪೆಱತುಂ ಗಂಧೋದ್ಗಮಂ ಭೃಂಗ ಗಾ
	ಯಕ ಗೀತಸ್ವನಮಲ್ಲದಿಲ್ಲ ಪೆಱತುಂ ಗೀತಸ್ವನಂ ರಾಜ ಕೀ
	ರಕ ವಾಕ್ಪಾಟವಮಲ್ಲದಿಲ್ಲ ಪೆಱತುಂ ವಾಕ್ಪಾಟವಂ ಸುತ್ತುಲಂ		|| ೩ ||

ಕಂ||	ಎನೆ ಎನೆ ತಳರ್ದಿದಿರ್ವಂದು ಪ
	ವನ ಪವನಂ ತದ್ವಿಮಾನ ಗತ ವದನ ಸ್ವೇ
	ದ ನವಜಲ ಕಣಗಣಾಂಭಮ
	ನಿನಿಸಾಱಿಸಿದುದು ಪಯೋದ ಮಾರ್ಗಾಗಮದೊಳ್		|| ೪ ||

ವ||	ಅಂತು ಬಂದು ಶಿವಮಂದಿರಪುರಮನೆಯ್ದಿ

ಕಂ||	ಅಗೞಾಭಾಗಂ ಲವಣಾ
	ಬ್ಧಿಗೆ ಗುಣ್ಪಿನ ತಿಣ್ಪು ನೆಗೞ್ವ ಕಾಳೋದಕ ವಾ
	ರ್ಧಿಗೆ ನೀರ ತೆಳ್ಪು ದುಗ್ಧಾ
	ಬ್ಧಿಗೆ ದೊರೆ ಸರಿ ಪೊಲ್ವೆಯೆಂಬೆನಱಿಯೆಂ ಪೊಗೞಲ್		|| ೫ ||

			- 42 -
	
	ಪ್ರಾಕಾರಂ ರಾಜಿತ ವ
	ಜ್ರಾಕೀರ್ಣಂ ಲವಣ ಜಲಧಿ ವೇದಿಕೆಯದಱೊಂ
	ದಾಕಾರಂ ಗೋಪುರಮಚ
	ಳಾಕಾರಂ ದ್ವಾರಮದು ಪವಣ್ಗಂ ಕಣ್ಗಂ		|| ೬ ||

			ತ್ವರಿತರಗಳೆ

	ಅದಱೊಳಗಣ ಗಣನಾತೀತ ರಮ್ಯ
	ಮಣಿ ಕನಕ ರಜತ ಮರಿಖಚಿತ ಹರ್ಮ್ಯ		|| ೧ ||

	ಪ್ರಾಕಾರ ಕರಮೊಪ್ಪುಗುಮಪ್ಪುಕೆಯ್ದು
	ಚೆಲ್ವಂ ಸುರಪುರಮನವಜ್ಞೆಗೆಯ್ದು		|| ೨ ||

	ಗಣಿಕಾ ವಾಟಂಗಳ ನೆರೆದ ಲೀಲೆ
	ಮದನಾಧಿರಾಜ ವಾಸಮನೆ ಪೋಲೆ		|| ೩ ||

	ದೇವೋತ್ತರಕುರು ದಂಪತಿ ಶತಕ್ಕೆ
	ದೊರೆ ಚದುರ ಮಿಥುನಮೆನ್ನಭಿಮತಕ್ಕೆ		|| ೪ ||
	
	ವಿಪಣಿ ಪ್ರಕರಂ ಧನದಾಲಯಕ್ಕೆ
	ಮಿಗಿಲೆನಿಪುದು ಬಹುಧನ ಸಂಚಯಕ್ಕೆ		|| ೫ ||

	ದೇವಾಲಯ ತತಿಯ ಬೆಡಂಗಳುಂಬ
	ಮಾಱದದಂ ಲಂಘಿಸಲರ್ಕ ಬಿಂಬ		|| ೬ ||

	ಮಱೆಗೆಱೆಕೆಱೆಮಾವಿಮ್ಮಾವೆ ನೋಡೆ
	ತರು ಸುರತರು ಕೊಡುವುವು ಬಂದು ಬೇಡೆ		|| ೭ ||

	ತಾಮರೆ ಪೊಂದಾಮರೆ ಕಲ್ಪಲತೆಯೆ
	ಲತೆಯೆಲ್ಲಂ ನೋಳ್ಪೊಡದೊಂದು ಕತೆಯೆ		|| ೮ ||

	ಮದಕರಿಗಳ್ ವಿಜಿತೈರಾವತಂಗ
	ಳಶ್ವರಂಗಳಧಿಕ ಸತ್ವಾನ್ವಿತಂಗ		|| ೯ ||

	ಳಧ್ವಬಾಷ್ಪ ಮೃಗ್ಯುಲೂಕ ಭವಂಗ
	ಳತಿಗರುಡವಿಮಾನಮರುಜ್ಜವಂಗ		|| ೧೦ ||

	ಳಿದಱಳವಿಗೆ ಬಾರದು ರಿತುವಿಮಾನ
	ಮೆನಿಪುದು ಕರುಮಾಡದೆ ಬೆಸನನೂನ		|| ೧೧ ||

			- 43 -

	ಮದು ಕೃತಮಣಿಕುಟ್ಟಿಮ ಮಧ್ಯಭೂಮಿ
	ವಿದ್ಯಾಧರ ಭವನದ ಜನ್ಮಭೂಮಿ		|| ೧೨ ||

	ಪೆಱಗಣ ಬನಮುಪಚಿತ ಮಾತುಳುಂಗ
	ಮಪರಿಮಿತಾಗುರು ಮಲಯಜ ಲವಂಗ		|| ೧೩ ||

	ಮಾಮ್ರಾಮ್ರಾತಕ ಕೇತನ ನಿಕೇತ
	ಮಳಿ ಶುಕ ಪಿಕ ವಿರಚಿತ ಪಕ್ಷಪಾತ		|| ೧೪ ||

	ಮಂಬರಚರ ರಾಜನ ಸಿರಿಯ ಪೆಂಪ
	ನಾಂ ನೆಱೆಯೆ ಪೊಗೞ್ವೆನೆಂಬವನೆ ಗಾಂಪ		|| ೧೫ ||

	ನದಱಿಂ ಶಿವಮಂದಿರದೊಳ್ಪು ಪಿರಿದು
	ಪೊಗೞಲ್ಕದನಹಿರಾಜಂಗಮರಿದು		|| ೧೬ || ೭ ||

ಕಂ||	ವಾಸವ ಪುರಮಿದಱೀವಿ
	ನ್ಯಾಸಮನಿದಱೀ ಗೃಹಾಧಿವಾಸಮನಿದಱೀ
	ದೇಸೆಯನಿದಱೀನೆಱೆದ ವಿ
	ಲಾಸಮನಿದಱೀಬೆಡಂಗನವಗಯಿಸುಗುಮೇ		|| ೮ ||

	ಆಡುವ ನಡೆ ನೋಡುವ ನಡೆ
	ಪಾಡುವ ಕೊಳೆ ಪಾಡುವುಡುವ ತುಡುವಱನಂ ಕೊಂ
	ಡಾಡುವ ಜನದಿಂ ಪುಣ್ಯದ
	ಬೀಡೆನಿಪುದು ಪುರಮಿದಂಬರೇಚರ ಪತಿಯಾ		|| ೯ ||

	ಮುಳಿಯಿಸುವ ಮುಳಿವ ತಿಳಿವುವ
	ತಿಳಿವೊಲಿಸುವನೆರೆವ ರಮಣೀ ರಮಣಾ
	ಕುಳ ಕಳ ಕಳದಿಂದಂಗಜ
	ವಿಳಾಸದೆಱೆವೆಟ್ಟು ನೆಟ್ಟನಿದೆ ಪೆಱತುಂಟೇ		|| ೧೦ ||

	ಮನದಿಂ ಸೆಱೆಗೆಯ್ಗುಂ ಲೋ
	ಚನಂಗಳಿಂ ಬಂದಿವಿಡಿಗುಮೆಂದುಂ ವನಿತಾ
	ಜನಮದಱಿಂದು ಸ್ತ್ರೀ ರಾ
	ಜ ನಗರಮೀ ನಗರಮೆನೆ ಕರಂ ರಮಣೀಯಂ		|| ೧೧ ||

ವ||	ಎನೆ ಪುರಶ್ರೀಯನಾತನಮಾನುಷಮುಮವಾಗ್ವಿಷಯಮುಮವರ್ಣನಾಗೋಚರಮುಮಾಗೆ
	ಬಣ್ಣಿಸುತ್ತುಂ ಪ್ರಮೋದೋದಂಚಿತ ರೋಮಾಂಚ ಕಂಚುಕಿತ ಶರೀರನಾದಂ ಜನನಿಯುಮಂ
	ಜನ್ಮಭೂಮಿಯುಮಂ ಕಂಡಾಗಿನಿವಿರಿದು ರಾಗೋದಯಮದೇವಿರಿದೆನುತುಂ ಬಂದು
	ರಾಜಾಲಯಮುಂ ತೋಱಿ

			- 44 -

ಚಂ||	ಅನಿಮಿಷಲೋಕಮಂ ವಿಬುಧರಿಂ ಫಣಿಲೋಕಮನುಗ್ರನಾಗ ಸಾ
	ಧನದಿನನಂಗಲೋಕಮನನೊನರತಿ ಪ್ರಮದಾಂಗದಿಂದದೇ
	ನನುಕರಿಸಿತ್ತೊ ರಾಜಭವನಂ ಭುವನಾನನಮಾಶ್ರವತ್ಪರಾ
	ವನಿಪ ನಿಸೃಷ್ಟ ದಂತಿ ಮದಕರ್ದಮ ಮರ್ದನ ದುರ್ದಿನಾಂಗಣಂ		|| ೧೨ ||

ವ||	ಎಂದು ತೋಱಿ ಗಗನತಲ ಗಮನದಿಂ ಭುವನತಲಕ್ಕವತರಿಸಿ ಖಚರೇಂದ್ರ ರಾಜಮಂದಿರ
	ಸುಂದರ ಪ್ರಥಮ ದ್ವಾರ ಪುರೋಗತನಾಗಿ

ಉ||	ಕೇಣಮನೊಕ್ಕು ತಕ್ಕನಱಿದುಕ್ಕೆವಮಂ ಪೆಱಗಿಕ್ಕಿ ದಕ್ಷಿಣ
	ಶ್ರೇಣಿಯ ರಾಜ್ಯಲಕ್ಷ್ಮಿ ದಮಿತಾರಿಯನೊಕ್ಕುಳಿದಿರ್ದುದುತ್ತರ
	ಶ್ರೇಣಿಯ ರಾಜ್ಯಲಕ್ಷ್ಮಿ ಪುರುಡಾಕೆಯೊಳಾವಗಮಾಗೆ ಲಂಚಮಂ
	ಮಾಣದೆ ಕೊಟ್ಟವೋಲ್ ಸೊಗಯಿಸಿರ್ಪುವು ಕಪ್ಪದ ಪೊನ್ನ ರಾಶಿಗಳ್		|| ೧೩ ||

ಕಂ|| 	ಸಮವಾಯಮಗಲ್ದುಂ ಪ್ರಿಯ
	ತಮೆಯ ಮನಂ ಧನಮಿನಂಗೆ ಪಕ್ಕಪ್ಪಂತಾ
	ದಮಿತಾರಿಗೆ ಗೆಂಟರೊಳಿ
	ರ್ದುಮುತ್ತರಶ್ರೇಣಿ ಸಾರೆ ಧನದಿಂ ಮನದಿಂ		|| ೧೪ ||

	ಬಾಗಿಲ್ವಾಡದ ಮುಂದಣ
	ಭಾಗಂಗಳ ಬಚ್ಚವಸರಮರ್ಥಿಗೆ ಕುಡುವು
	ದ್ಯೋಗದ ಪಸರಮೆ ವಿತ್ತ ಸ
	ಮಾಗಮದಿಂ ಗೆಯ್ವೊನಿಲ್ಲ ಪರದಂ ಪರದಂ		|| ೧೫ ||

ವ||	ಎಂದನಿಂದ್ಯರಾಜಭವನ ಪುರೋಭಾಗದೊಳಿರ್ದು ನಡೆದೆರೆದರಧನರೆನಿಸಿ
	ಲೋಭಕ್ಕಸರಪಸರಮಿಲ್ಲದಿರ್ದ ಬಚ್ಚರ ಪಸರಂಗಳುಮಂ ವರುಣಾನಿಯ ತೊಡವುಮಂ
	ತನ್ನ ಕೈಪಿಡಿಯುಮಂ ರತ್ನರಾಶಿಯೆಂಬ ಕೋಶಗೃಹದ ಬಯ್ಕೆಯುಂಬೆರಸು ವರುಣನೆ
	ಕೊಟ್ಟಜಂಗೊಟ್ಟಂತೆ ಪುಂಜಿಸಿರ್ದ ಪಂಚರತ್ನರಾಶಿಗಳುಮಂ ತೋಱುತ್ತುಂ ಬಂದು
	ದೌವಾರಿಕನಿವೇದಿತನಂಬರಚರೇಂದ್ರ ವಿದಿತಾತ್ಮೀಯ ವೃತ್ತಕನಾಗಿ ಮೊದಲ ಬಾಗಿಲಂ
	ಪೊಕ್ಕದಱೊಳಗಣ ಭಾಗದೆರಡುಂ ದೆಸೆಯೊಳಂ ಸುಧಾಧವಳಿತ ದೀರ್ಘಮಂದಿರ
	ಸಾಹಣಂಗಳಂ ತೋಱಿ -

ಚಂ||	ಪೊಳೆವೊಳೆಯುಂ ಸಿತಚ್ಛವಿಯುಮೊಪ್ಪುವ ದಂಡಿಗೆಯುಂ ನಿಕಾಮ ನಿ
	ರ್ಮಳ ದಶನಂಗಳುಂ ಸಣಸೆ ಕೇಸರದೊಳ್ ಸಿತವರ್ಣದೊಳ್ ಸಮು
	ಜ್ಜ್ವಳತರ ಲೋಲ ವಾಲಧಿಯೊಳಾ ಕುಡುದಾಡೆಯೊಳಾವನುಂ ನಿರಾ
	ಕುಳಮಱಿವನ್ನನಿಲ್ಲಱನೀ ಹರಿಗಂ ಹರಿಗಂ ವಿಭೇದಮಂ		|| ೧೬ ||

			- 45 -

ವ||	ಅಲ್ಲಿಂದತ್ತ ಗಂಗಾಯಮುನಾದೇವತೆಗಳ್ ಖಚರರಾಜನನೋಲಗಿಸಲ್ ಬಂದಂತಿರ್ದ
	ಗಂಗಜಗುನೆಗಳಿಂದೊಪ್ಪುವ ದ್ವಾರಜಗತೀತಳಂಗಳಂ ತೋಱುತ್ತುಂ ಎರಡನೆಯ
	ಬಾಗಿಲ್ಮಾಡಮಂ ಪೊಕ್ಕಂತರಾಂತರಾಭಿಶೋಭಮಾನಾಕ್ಷೂಣ ಕಕ್ಷ್ಯಾವಕಾಶಮಂ
	ತೋಱುತ್ತುಂ ಘೞಿಗೆಯ ಮನೆಯನೆಯ್ದಿವರೆ ತೊಟ್ಟನೆ ಕಟ್ಟಿದಿರೊಳ್

ಕಂ||	ಪಸರಿಸಿದಪುದೊಸಗೆಯ ಮೇ
	ಗೊಸಗೆಯೆ ಬಲದೇವ ವಾಸುದೇವರ್ಕಳ್ಗೇ
	ದೆಸೆಯಿಂದೆಂಬಂತೆವೊಲೇ
	ನೆಸೆದತ್ತೊ ಗಭೀರ ಭೂರಿ ಭೇರೀನಾದಂ		|| ೧೭ ||

ವ||	ತದ್ಭೇರೀರವ ಶ್ರವಣ ಸಮಯ ಸಮಗ್ರಸಮುಪಜನಿತ ಮಂಗಳಗೀತ ಮನೋರಥ ಸಿದ್ಧಿ
	ಪ್ರತೋಷಿತ ಮಾನಸರಾಗಿ ಬರ್ಪ ಮಾಯಾಗಾಣಿಕೆಯರಂ ಮುಂದಿಟ್ಟು ದೂತನರಮನೆಯಂ
	ಪುಗೆ

ಕಂ||	ಪುಗುವ ಪೊಱಮಡುವ ಜನದಿಂ
	ಪುಗಲುಂ ಪೊಱಮಡಲುಮಲಸಿ ಬಾಗಿಲ ಕೆಲದೊಳ್
	ಸೊಗಯಿಪ ಗುಣನೆಗಳೊಳ್ ನಿಂ
	ದ ಗಾಡಿಕಾರ್ತಿಯರದೇಂ ಮನಂಗೊಳಿಸಿದರೋ		|| ೧೮ ||

	ಆ ವನಿತೆಯರ್ ಮನೋಜನ
	ದೀವದ ಪಲ್ಲೆಗಮನಂಗರಾಜನನವರಾ
	ಜ್ಞೀವಾಸಕ್ಕಂ ದೊರೆ ಪೆಱ
	ನಾವೊಂ ಪೆಱತಾವುದಂ ಜಡಂ ಪೋಲಿಸುವೊಂ		|| ೧೯ ||

ವ||	ಅನಂತರಂ ನೋಡುತ್ತುಂ ದಿಙ್ನಾಗಯುದ್ಧಕ್ಕೆ ಕೃತ್ರಿಮಾರ್ಗಳಾಬಂಧಮೆಂಬಳವನೊಳಕೊಂಡ
	ಹಿಮವದ್ವಿಜಯಾರ್ಧ ನೀಲ ನಿಷಧ ಮಹೀಧರಂಗಳಂ ಪೋಲ್ತು ಮದಸ್ತಂಬೇರಮಯುದ್ಧ
	ನಿಮಿತ್ತಂ ನಿಱಿಸಿದ ಲಾಳವಿಂಡಿಗೆಯುಮಂ ಪೂರ್ವಾಪರಪಾರಾವಾರಪತಿ
	ಗಳಿರ್ವರುಮೋರೊರ್ವರೊಳ್ ಗರ್ವದಿಂ ಹಸ್ತಿನಿಯುದ್ಧಕ್ಕೆಂದಣೆದು ಬಿಟ್ಟಿಕ್ಕೆ ಮೊಗಂಬೊಕ್ಕು
	ಮೆಯ್ಯಿಕ್ಕಿದ ಮದಕರಿಯುಗಳಮನೆ ಪೋಲ್ತು ವರುಣರೂಪಾರೂಢಮುಂ
	ಚಾಮೀಕರಮಯಮುಮಪ್ಪ ಮಕರ ತೋರಣಮಂ ನೋಡುತ್ತುಮದಱ
	ಪೊಱಗಣೊಳಗಣೆರಡುಂ ಭಾಗದೊಳಿರ್ದ ಮಹಾಕಾಳರೂಪಮಂ ನಿಂದು ನೋಡುತ್ತುಂ
	ಮಕರತೋರಣದ ಬಹಿರ್ಭಾಗದುಭಯಪಾರ್ಶ್ವದೊಳಮೋಳಿವಡೆಯೆ ಸುರಕರೀಂದ್ರಮನೆ
	ಕಟ್ಟಲ್ ನಟ್ಟ ಪಾರಿಜಾತನ ಮುಂಡಗಂಭಂಗಳಂ ಪೋಲ್ತೊಪ್ಪಿ ಸಾಹಣೌಘದೊಳ್
	ನಿಚ್ಚಮೋಲಗಿಸುವ ಪಂಚಕಲ್ಯಾಣಂಗಳುಮಂ ಕಟ್ಟುವಾನೆಂಗಭಂಗಳುಮುಂ ಅವಱ ಪಶ್ಚಿಮ
	ಭಾಗದೊಳ್ ದಿಕ್ಪಾಲಶಾಸನದಿನಾಶಾಕರೀಂದ್ರಂಗಳ್ಗೆಂದು ಸುಪ್ರತೀಕಪತಿ ಸಮೆಯಿಸಿದ

			- 46 -

	ವಿಶಾಲಕ್ರೋಡ ಶಾಲೆಗಳೆನಿಸಿದ ಚೆಂಬೊನ್ನ ಕಲಶದ ಮಾಡಶಾಲೆಗಳುಮಂ ನೋಡಿ
	ಪೊಗೞ್ದು ಮಕರತೋಣಮಂ ನುಗುಳ್ದು ಪೋಗಿ ರಾಜಗೇಹಕ್ಕೆ ಲಲಾಮ ಲಕ್ಷ್ಮಿಯುಂ
	ಮುಖಶ್ರೀಯುಮಿರ್ಪಂತಿರ್ದ ಕರುಮಾಡದ ಬಾಗಿಲನೆಯ್ದಿವಂದು ಅದಱ ಬಲದ ಕೆಲದ
	ಚಿತ್ರಶಾಲೆಯ ಶೋಭಾಲೀಲೆಯನಚ್ಚರಿವಟ್ಟು ನೋಡಿ

ಕಂ||	ಕುಲಶೈಲವೇೞುಮೊಂದಡ
	ಕಿಲಾದುವೆನಿಪೇೞುನೆಲೆಯುಮಭ್ರಕ್ಕಿದಿರಂ
	ಮಲೆವಂತಿರೆ ದಿನಪಾವಳಿ
	ಕಲಶಾವಳಿಯೆನಿಸೆ ಕನಕಕಲಶಾವಳಿಗಳ್		|| ೨೦ ||

	ಸೊಗಯಿಪ ಕರುಮಾಡವನೊಸೆ
	ದು ಗಾಯಕಾಸಹಿತನಾಗಳಮಿತಂ ಪುಗೆ ಕೆ
	ಮ್ಮುಗಿಲ ತೆಗಳಿಗೆಯ ಪೊಗೆಗಳ್
	ನೆಗದಪುವೆನೆ ನೆಗೆದವೊಗೆದು ಚಿತ್ರಪ್ರಭೆಗಳ್		|| ೨೧ ||

ವ||	ಅಲ್ಲಿಂದ ಬೞಿಯಂ

ಕಂ||	ಅಂಭೋದನಿನದನಿಭ ಜನ
	ಗಂಭೀರ ಪ್ರತಿನಿನಾದಮೆಸೆದುವು ವಿಜಯಾ
	ರಂಭಮನೆ ಸಾಲಭಂಜಿಕೆ
	ಸಂಭಾಷಿಸುವಂತೆ ದೂತನೊಡವಂದವಱೊಳ್		|| ೨೨ ||

ಹರಣೀವೃತ್ತಂ||	ಅಮಿತ ನಮಿತಾರ್ಥಾಲ್ಪವ್ಯಾಹಾರಿ ಗಾಣಿಯರ್ಗೆಂಗುಮು
	ತ್ತಮ ಸಿತಮಣಿಕ್ಷ್ಮಾಪರ್ಯಸ್ತಂ ಹರಿನ್ಮಣಿಬಿಂಬಮ
	ಪ್ರಮಿತಮಿರೆ ಹಂಸಂಗಳ್ ಸೇವಾಳಮಂಜರಿಗೆತ್ತು ಚಂ
	ಚುಮು.........................................................		|| ೨೩ ||

ವ||	ವುದಕ್ಕಗ್ಗಳಮಾಗಿ ಕಾಲ್ಗಿಡಿಸುಲುಂ ಮುರಿದು ಕಿೞ್ತಡಂ ತಡಮೆಂಬಿವಱಿಂದು ಬಾಹು
	ಕೈಕೊಳ್ಳೆಂಬಿವು ಮೊದಲಾಗಿ ಗೋಮೂತ್ರ ಮಂಡಲಮುಮಾಕಾಶಂ ಪೇಜವಿತಿಯೆಂಬ
	ವಿಧಿಗಳೊಳ್ ಬಂದು ನೆಲೆಗಿಡಿಸಲುಂ ಪೊಲಗಿಡಿಸಲುಂ ಬಲ್ಲೆನೆನ್ನ ಕೆಯ್ಯೊಳ್ -

ಕಂ||	ಕಲ್ತಾನೆವಾಂಗು ಗೆಲೆ ಸಲೆ
	ಸೋಲ್ತಾನೆಗೆ ಲೆಕ್ಕಮಿಲ್ಲ ಬೆನ್ನಣಮೆನ್ನೊಳ್
	ನಿಲ್ತಳವಳವಿಗಱಿಯಲೆ ಕ
	ವಲ್ತುದು ಬಿಡಿಸುವುದಿಭೇಂದ್ರಮಂ ಖಚರೇಂದ್ರಾ		|| ೨೪ ||

			- 47 -

ಕಂ||	ಪ್ಲುತಲುತಮನಗ್ರವಂಚನ
	ಪತನ ವಿಮೋಕ್ಷ ಭ್ರಮಂಗಳೆಂಬಿವು ಮೊದಲಾ
	ದತಿ ವಿತತ ಕರಣ ಚಾರಣ
	ತತಿ ನಿಪುಣತೆಗಾನೆ ಲೋಕ ಗುರುವ ದಲರಸಾ		|| ೨೫ ||

	ಪೊಸೆವಗ್ನಿಯಿನುಗಿದಿರ್ದಂ
	ಕುಸದಿಂದಂಜನದಿನಾ ಪ್ರಲೇಪದಿನಿದನಂ
	ಜಿಸಲಿಕ್ಕಿದ ಧೂಪದಿನ
	ಳ್ಕಿಸುವಾತಂ ಬೆನ್ನ ತಕ್ಕಿನಾತನೆ ನೃಪತೀ		|| ೨೬ ||

	ಒರ್ಕೋಲ್ ಪೊರಜೆಗೆ ಬಗೆವೊಡೆ
	ದಿರ್ಕುಂ ನಟ್ಟುಗಿಯೆ ಗಣಪನಂತಿಭಪತಿ ಕು
	ಳ್ಳಿರ್ಕುಂ ಸರಕ್ಕೆ ನಡುಗು
	ತ್ತಿರ್ಕುಂ ಸುಗಿದಿರ್ಕುಮುಂಗುಟಕ್ಕಂ ಮಡಕಂ		|| ೨೭ ||

ವ||	ಎಂದು ತಮ್ಮ ತಕ್ಕಿನ ಮೂಱುಂ ತಕ್ಕುಗಳುಮನಡರಿಯುಂ ತೊಡರಿಯುಂ ನುಡಿದಂತೆ
	ತಂತಮ್ಮಾನೆಯಾಳ್ತನಮುಮಂ ಬಿನ್ನಣಮುಮಂ ಮೆಱೆದಾನೆವಾರುಗಳೊಳಮುಂಡಿಗೆ
	ವಾದರೊಳಂ ಪುಗದೆ ಸಲೆ ಬರ್ದ ಗಜವಿಜಯಿಗಳಿಂ

ಮ||	ಮನಮಂ ಕೆಯ್ವಸಗೊಂಡು ಚೆಲ್ವನೊಳಕೊಂಡೀೞ್ಕೊಂಡು ಮೂಱುಂ ಜಗ
	ಜ್ವನದೊಳ್ಪಂ ಗೆಡೆಗೊಂಡ ಲಕ್ಷ್ಮಿಯವಳಂ ಮುಂದಿರ್ದುದಂ ಬಂದ ದೂ
	ತನುಮಾ ಕೃತ್ರಿಮಗಾಯಿಕಾದ್ವಯಮುಮೆತ್ತಂ ನೋಡೆ ಯಕ್ಷೇಂದ್ರನಿಂ
	ದ್ರನ ನಾಗೇಂದ್ರನ ನಚ್ಚಿನೋಲಗದವೋಲೊಪ್ಪಿರ್ದುದೊಡ್ಡೋಲಗಂ		|| ೨೮ ||

ವ||	ಅಲ್ಲಿ

ಕಂ||	ಸಕಲ ಖಗ ತಿಳಕನಾಸ್ಥಾ
	ಯಿಕೆಯೊಳ್ ಚೆಂಬೊನ್ನ ಸಿಂಹಪೀಠದೊಳಿರ್ದೇಂ
	ಪ್ರಕಟಿಸಿದನೋ ನೀಳದ ಚೂ
	ಳಿಕೆ ವೆರಸಿದ ಮೇರುಗಿರಿಯ ಸಿರಿಯಂ ಸಿರಿಯಿಂ		|| ೨೯ ||

ವ||	ಆಗಳ್

ಕಂ||	ಗಾಯಿಕೆಯರನಿರಿಸಿ ನೃಪಾ
	ಸ್ಥಾಯಿಕೆಯಿಂ ಪೊಱಗೆ ದೂತನೊಳಪುಗೆ ವರವೇ
	ತ್ರಾಯತಕರ‌ರ್ ಸಸಂಭ್ರಮ
	ಮಾಯೆಡೆಯೊಳ್ ತಂದು ನಿಲಿಸಿ ಯೆಡೆವಿಡಿಸುವುದುಂ		|| ೩೦ ||

			- 48 -

	ಬಳೆವಾ ನೃಪತೇಜೋ ಮಂ
	ಡಳಕ್ಕೆ ಕಣ್ಣುಳ್ಕೆ ವಿನಯ ವಿನಿಮಿತನವನೀ
	ತಳದೊಳೆ ಮೆಯ್ಯಿಕ್ಕಿ ನೊಸಲ್
	ನೆಲನಂ ಮುಟ್ಟುವಿನಮೆಱಗಿ ಪೊಡಮಟ್ಟಮಿತಂ		|| ೩೧ ||

ವ||	ಮುಕುಳಿತಕರಕಮಳಂ ದೌವಾರಿಕನಿರ್ದಿಷ್ಟ ಪ್ರದೇಶಸನದೊಳ್ ಕುಳ್ಳಿರ್ದು ಗಗನೇ
	ಚರಾಧಿನಾಥನಾತನಮೊಗಮಂ ನೋಡಿ ಬೆಸಗೊಳೆ ನಿಜಾನೀತಗಾಯಿಕಾಯುಗಾಗ
	ಮನಮನಱಿಯೆ ಬಿನ್ನಪಂಗೆಯ್ವುದುಂ ತಡೆಯದೆ ತಂದು ತೋಱೆನೆ ಬೇಗಂ ಪೋಗಿ
	ಮುಂದಿಟ್ಟು ತಂದು ತೋಱುವುದುಂ ಅಪರಾಜಿತಾನಂತವೀರ್ಯರಂಬರಚರಚಕ್ರವರ್ತಿಯುಂ
	ನೋಡಿ

ಕಂ||	ಪದೆದೆಱಗದ ತಲೆಗಂ ಮುಗಿ
	ಯುದ ಕೆಯ್ಗಂ ಜೀಯ ದೇವ ಬೆಸೆನೇನೆನಗೆ
	ನ್ನದ ನಾಲಗೆಗಂ ಸೈರಿಸ
	ದುದಗ್ರರಿದನಾತನೊಳ್ ಪ್ರಯೋಗಿಸಿದಪರೇ		|| ೩೨ ||

	ತೇಜೋನಿಧಿ ಕರಹತ ಪರ
	ರಾಜಕನವದೋಷ ದಿಗ್ಜಯಂ ಪದ್ಮರಜೋ
	ರಾಜಪ್ರತಾಪನುಪಮಿತ
	ತೇಜಸ್ಪತಿ ಖಚರರಾಜನವನೀತದೊಳ್		|| ೩೩ ||

	ತೊಳತೊಳ ತೊಳಗುವ ತೊಡವಿನ
	ಬೆಳಗುವ ಬೆಳಗುಗಳ ಬಳೆದ ಬಳಗಂ ವಿದ್ಯು
	ದ್ವಿಳಸನಮನಿಳಿಸೆ ನವಘನ
	ವಿಳಾಸಮಂ ಖೇಚರೇಂದ್ರನನೊಳಕೊಂಡಿರ್ದಂ		|| ೩೪ ||

	ವೈರಿಜಯಶ್ರೀ ಸೆಱೆಯಿರೆ
	ಭೂರಿ ಭುಜಾಂತರದೊಳಾಕೆ ಕಟ್ಟಿದ ಮುಕ್ತಾ
	ಹಾರಮನೆ ಪೋಲ್ತು ನವ ಕೇ
	ಯೂರಂ ಸೊಗಯಿಸಿನಭಶ್ಚರೇಂದ್ರನ ತೋಳೊಳ್		|| ೩೫ ||

ಉ||	ಮೌಳಿಯೊಳುದ್ಬ್ರಮದ್ಬ್ರಮರ ಭಾರ ವಿಭಗ್ನ ಮಧೂಳಿ ಮಾಲತೀ
	ಮಾಳೆ ಮನಕ್ಕೆ ವಂದೆಸೆದುದಾ ದಮಿತಾರಿಯ ಕೀರ್ತಿ ಲೋಕಮಂ
	ವ್ಯಾಳೆ ತೊೞಲ್ದು ತನ್ನ ಗಮನಶ್ರಮಮಂ ಕಳೆಯಲ್ಕೆ ತನ್ಮಹೀ
	ಪಾಳ ಶಿರೋಜ ರಾಜಿ ಪರಭಾಗಮನಾಶ್ರಯಿಸಿರ್ದಳೆಂಬಿನಂ		|| ೩೬ ||

			- 49 -

ಕಂ||	ಕರಿಯ ತನುಚ್ಛವಿ ಮುತ್ತಿನ
	ಬರಗೆಲೆಯಸಿತಾಂಶು ಪುದಿಯೆ ಸೊಗಯಿಸಿದುದು ಭಾ
	ಸುರ ರಾಹು ಶಶಿಯೊಳೊಡನಿರೆ
	ಬೆರಸಿದ ದೇಹ ರುಚಿಯಂತಿರಂಬರಚರನಾ		|| ೩೭ ||

	ಪೊಸಮುತ್ತಂ ಪಾಲೊಳ್ ತೊಳೆ
	ದೆಸೆದಿರೆ ದೆಸೆದೆಸೆಗೆ ಕೆದಱಿದಂತಾಗೆ ನಿರೀ	
	ಕ್ಷಿಸುವ ನಿರೀಕ್ಷಣಮೆ ಮನಃ
	ಪ್ರಸಾದಮಂ ಪೇೞದಱಿಪುಗುಂ ಖೇಚರನಾ		|| ೩೮ ||

	ಸ್ಫುರಯಿಸುವ ಪದ್ಮರಾಗಾ
	ಭರಣಂಗಳ ಬೆಳಗುಗಳ್ ಪ್ರತಾಪಾಗ್ನಿಯ ಕೇ
	ಸುರಿಗಳೆನಿಸಿದುವು ವಿಜಯಾ
	ರ್ಧರುಚಿಕರ ಮಣಿಮಕುಟ ಶಿಖರ ಚೂಡಾಮಣಿಯಾ		|| ೩೯ ||

ಚಂ||	ಇದು ಕೊರಲಿಂತಿದಾರಮಿದುಭೂಷ್ಯಮಿದರ್ಕಿದು ಭೂಶಣಂದಲೆಂ
	ಬುದನೆನವೇಡಳಂಕರಣ ಮೀಕೊರಲಾರಮಣಂ ಕೃತಾರ್ಥಮೆಂ
	ಬುದು ದೊರೆವೆತ್ತುಮಾವಿತತ ಹಾರಮಧಃಕೃತ ತಾರಕಾಂತಿ ಪೋ
	ಲ್ತುದು ಖಚರಾನನಕ್ಕೆ ಹಿಮದೀಧಿತಿಯೆಂಬುದನುಂಟುಮಾಡುಗುಂ		|| ೪೦ ||

	ಬಗೆ ಮೃಗರಾಜ ಶಬ್ದದನಿತರ್ಕೆ ವಿರೂಕ್ಷಿಸಿದಂದಮೋ ಮಹಾ
	ಜಿಗೆ ರಮಾದ ಸಾಮಜಕೃತಂ ಮನದೊಳ್ ನಿಲೆ ತಂದು ತದ್ವಿರೋ
	ಧಿಗಳನವುಂಕಿ ಮೆಟ್ಟಿ ಸೆಱೆಯಿಟ್ಟವಲೇಪಮೊ ಪೇೞಿಮೆಂಬ ಶಂ
	ಕೆಗೆ ನೆಲೆಯಾದುದಂಬರಚರೇಶ್ವರನಿರ್ದ ಮೃಗೇಂದ್ರವಿಷ್ಟರಂ		|| ೪೧ ||

ಕಂ||	ಕ್ಷಿತಿಪ ಶ್ರೀ ವಿಭವ ವಿಲಾ
	ಸತೆಯಂ ಪೇರುರಮೆ ಪೇೞ್ಗುಮಭ್ಯಸ್ತ ಮಹಾ
	ಸ್ತ್ರತೆಯಂ ಶ್ರಮವಶತನುಮ
	ಧ್ಯತೆಪೇೞ್ಗುಂ ಬೇಱೆ ವೇೞ್ದುದದು ಪುನರುಕ್ತಂ		|| ೪೨ ||

	ಕಟಿತಟದ ಸುರಿಗೆ ಪಟ್ಟಿಗೆ
	ಕಟಿಸೂತ್ರದೊಳೆಸೆದುದೆಸವ ಸಾನಂದಕದಿಂ
	ದಿಟಮಮರ್ದ ಪಾರಿಜಾತದ
	ವಿಟಿಪಿಗೆ ಕೌಸ್ತುಭದ ಸೂಗಯಿಪ ತೆಱದಿಂ		|| ೪೩ ||

	ಅತಿದೀರ್ಘ ಮಾಂಸಳಂ ವೃ
	ತ್ತತಂ ಧೃತ ವಿಜಯಲಕ್ಷ್ಮಿ ಮಾಡಿದುದೈರಾ
	
			- 50 -

	ವತ ಪುಂಡರೀಕ ಕರಯುಗ
	ವಿತರ್ಕಮಂ ಭುಜಯುಗಂ ನಭಶ್ಚರ ಪತಿಯಾ		|| ೪೪ ||

	ನಿಜದಿಂ ಗೂಢಂಗಳ್ ಗು
	ಲ್ಫಜಾನುಗಳ್ ಮಂತ್ರದಂತೆ ರಕ್ತತರಂಗಳ್
	ನಿಜ ಕರ ಪಾದ ತಲಂಗಳ್
	ಪ್ರಜೆಯಂತೆ ನಭಶ್ವರಾನ್ವಯಾಂಬರ ರವಿಯಾ		|| ೪೫ ||

	ಸಮವೃತ್ತ ಸಂಧಿ ಲಕ್ಷಣ
	ಸಮನ್ವಿತಂ ಜಾತ್ಯಲಂಕೃತಿ ಭ್ರಾಜಿತಮು
	ತ್ತಮ ಕಾವ್ಯ ಬಂಧದಂತಾ
	ದಮಿತಾರಿಗೆ ಸಾಜಮೊಪ್ಪುಗುಂ ಕಿಱುದೊಡೆಗಳ್		|| ೪೬ ||

	ಕನಕ ಮಣಿ ಖಚಿತ ಸಿಂಹಾ
	ಸನದೊಳ್ ನೀಡಿರ್ದ ವಾಮಪದ ನಖರುಚಿ ಕಾಂ
	ಚನ ಹರಿಪೀಠಮುಮಂ ಮು
	ತ್ತಿನ ಪೀಠಮಿದೆನಿಸಿತವನಿಪತಿಯಡಿಮೊದಲೊಳ್		|| ೪೭ ||

	ಮೀನಾಬ್ಜ ಶಂಖ ಚಕ್ರ ವಿ
	ತಾನಾಂಕಿತ ದಕ್ಷಿಣಾಂಘ್ರಿ ತಲ ಪಲ್ಲವಮು
	ತ್ತಾನಂ ರತ್ನಾಕರದವೊ
	ಲೇನಮರ್ದುದೊ ಸಾರ್ವಭೌಮ ಗಗನೇಚರನಾ		|| ೪೮ ||

	ಏಣರಿಪು ಪೀಠ ಪಾರ್ಶ್ವ
	ಕ್ಷೋಣಿಯೊಳಿಂದೀವರಕ್ಕೆ ಮುಸುಱುವ ಹಂಸ
	ಶ್ರೇಣಿಗಳೆನಿಸಿದುವುಭಯ
	ಶ್ರೇಣೀ ಪತಿಗಿಕ್ಕೆ ಪೊಳೆವ ಚಮರರುಹಂಗಳ್		|| ೪೯ ||

ವ||	ಅಂತು ಪುಣ್ಯೋಪಾರ್ಜಿತ ಲಕ್ಷ್ಮೀಲಕ್ಷಿತ ವಕ್ಷಃಸ್ಥಳ ಲೀಲೆಗಂ ವಿಶ್ವವಿಶ್ವಂಭರಾ
	ಧುರಂಧರತೆಗಂ ವೀರಶ್ರೀನಿವಾಸ ವಿಳಾಸಕ್ಕಂ ಸನ್ನಿಹಿತ ಮನ್ಮಥರೂಪ ನಿರೂಪಣಕ್ಕಂ
	ಸಮರ್ಪಿತ ನಳಕೂಬರ ಲಾವಣ್ಯಕ್ಕಂ ಆತ್ಮೀಕೃತ ದಿವಿಜೇಂದ್ರವಿಭವಕ್ಕಂ ಆಕೃಷ್ಣಲೋಕ
	ಪಾಲಪ್ರಭುತೆಗಂ ಆಯುತ್ತ ಸರಿತ್ಪತಿ ಮಹಿಮೆಗಂ ಏಕೀಕೃತ ಧರಾಧಿಪಾಭಿರಾಮತೆಗಂ
	ಸಂಪೂರ್ಣ ಶರನ್ನಿಶಾಕರ ಕಾಂತಿಗಂ ಸಮುದಿತ ನಿದಾಘ ಪತಂಗ ಪ್ರತಾಪಕ್ಕಂ
	ಪಿಂಡೀಭೂತ ದಂಡಧರಾಜ್ಞಾಪರಿಸ್ಫುರಣೆಗಂ ಸಹಜಾತ ಬಂಹಿಮವದ್ಬಲಾವಲೇಪಕ್ಕಂ
	ಸಮಚಿತ ಶಾಸ್ತ್ರ ವೃತ್ತ ವರ್ತನಕ್ಕಂ ವಶೀಕೃತ ವಿಶದ ಯಶಸ್ಸುಧಾ ಪ್ರಸರಕ್ಕಂ ಪುಂಜಿತ
	ರಾಜ ಗುಣ ಮಣಿಗಣಕ್ಕಂ ತಾನೊರ್ವನೆ ನಿರುಪಮ ಜನ್ಮ ಭೂಮಿಯಾಗಿ

			- 51 -

	ಭಾವಿಸಿ ವಂದಿಜನಂ ಪ್ರ
	ಸ್ತಾವದೊಳುಪಹಾಸಲವಮನೊಡರಿಸೆ ಕಿವಿಯ
	ತ್ತಾವಚನಕ್ಕೆ ಮುಗುಳ್ನಗೆ
	ದೀವಿದ ನಗೆಮೊಗದಿನವರನವಲೋಕಿಸುತುಂ		|| ೫೦ ||

	ಪಲತೆಱದಿನೀಯುತುಂ ಕ್ರು
	ದ್ಧಲುಬ್ಧ ಭೀತಾಪಮಿತ ಜನಕ್ಕಮಭೇದ್ಯಾ
	ವಲಿಗಂ ಪರಮಾರ್ಥವವಚೋ
	ವಿಲಸನದಿಂ ಪರಮ ಸುಖಮನೊಸೆದೀಯುತ್ತುಂ		|| ೫೧ ||

ವ||	ಸಿಂಹಾಸನದೆರಡೋಳಿಯೊಳಂ ಸಾರ್ಚಿದ ಲೋಹಾಸನದೊಳ್ ಕಟ್ಟಿದ ದೇವಾಂಗದ
	ಬೊಂದರಿಗೆಯೊಳಮಿಟ್ಟ ನೇರಾಣಿಯ ಪಡಿಗಂಗಳೊಳಮಿಕ್ಕುವ ಚೆಂಬೊನ್ನ
	ಕಾವಿನಚಮರೀರುಹಂಗಳೊಳಂ ಪೊಂಪುೞಿವೋದ ಮಹಿಮೆಯ ದಗುಂತಿ
	ಯುದ್ಧಾನಿಯಮಕುಟ ಬದ್ಧರನತಿ ಶುದ್ಧಕಟಾಕ್ಷ ವಿಕ್ಷೇಪದಿನನುಗ್ರಹಿಸುತ್ತುಂ ಮತ್ತಮನೇಕ
	ರಾಜಲೀಲಾ ವಿಳಾಸ ನಿಳಯನಾಗಿವೊಡ್ಡೋಲಗಂ ಗೊಟ್ಟಿರ್ದ ದಮಿತಾರಿಯ ಮುಂದೆ
	ಕೃತಕ ಗಾಯಿಕೆಯರ್ ನಿಲೆ

ಮ||	ಅವನೀಸ್ವಾಮಿಗೆ ಚಕ್ರವರ್ತಿಗೆ ಬೞಿಕ್ಕಾ ದೂತನಿಂತೆಂದು ಬಿ
	ನ್ನವಿಕುಂ ದೇವ ಭವತ್ಪ್ರಸಾದ ಸುಮನೋಮಾಲಾ ಪರೀತೋತ್ತಮಾಂ
	ಗವಲಂ ತಾನಪರಾಜಿತಂ ಜಿತಮದಂ ಕೊಟ್ಟಿಟ್ಟದಂ ಗಾಯಿಕಾ
	ನವರತ್ನಂಗಳನಿತ್ತ ನೋೞ್ಪುದೆನೆ ಲೀಲಾಲೋಕನಂ ಖೇಚರಂ		|| ೫೨ ||

ಕಂ||	ಅವಲೋಕಿಪುದುಂ ನವ ವನ
	ಜವಲ್ಲಿಗೆಱಗುವ ಝಷದ್ವಯಂಗಳಿವೆನೆ ಪಾ
	ರ್ಥಿವನ ನಯನಂಗಳೆಱಗಿದು
	ವವಯವದಿಂ ನಿಂದ ಗಾಯಿಕಾ ಯುವತಿಯರೊಳ್		|| ೫೩ ||

ವ||	ಅಂತು ನೋಡಿ ವಿಸ್ಮಯಾಕ್ರಾಂತಚಿತ್ತನತ್ಯಂತ ಹೃಷ್ಟೋತ್ಕೃಷ್ಟ ಸಂತುಷ್ಟಾಂತರಂಗನವರ
	ನವಯೌವನಕ್ಕೆ ನೆಱಮಾದ ರೂಪಾತಿಶಯಕ್ಕಂ ಅವಯವ ಶೋಭೆಗೆ ಬೆಂಬಲಮಾದ
	ಸಮುದಾಯ ಶೋಭೆಗಂ ಲಕ್ಷಣಕ್ಕಮನುರೂಪವಾದ ವ್ಯಂಜನಕ್ಕಂ ಹಾವಕ್ಕನು ರೂಪ
	ಮಾದ ಪೆಣ್ಭಾವಕ್ಕಂ ವಿಭ್ರಮಕ್ಕಾಯತ್ತಮಾದ ವಿಲಾಸಕ್ಕಂ ಲೀಲೆಗಾಲಯಮಾದ
	ಮುದ್ದುಗೆಯ್ತಕ್ಕಂ ಗಾಡಿಗೆ ಪಾಡಾದ ಪಸದನಕ್ಕಂ ತೇಜಕ್ಕೋಜಾದ ಕಾಂತಿಗಂ ಬೆಡಂಗಿಂಗೆ
	ಪಾಂಗಾದ ದೇಸಿಗಂ ಮಾಸರಿಕೆಗೆಕ್ಕಲಾವಣಮಾದ ಸೌಷ್ಠವಕ್ಕಂ ಕಣ್ಬೇಟಕ್ಕಿದಿರಾದೊಡ್ಡಿಂಗಂ
	ಸೌಂದರ್ಯಕ್ಕೆ ನೆಲೆಯಾದಂದಕ್ಕಂ ಬೆಕ್ಕಸಂಬಟ್ಟಾಸ್ಥಾಯಿಕಾ ಜನಕ್ಕೆ ಲಕ್ಕೆತೆಱದಿಂ ಪೊಗೞ್ದು
	ಸಾರೆ ಕರೆದೇಱಲಿಕ್ಕಲ್ಬೇೞ್ದು ಕುಳ್ಳಿರಿಸಿ ದೇವತಾತ್ಮೀಯರಲ್ಲದೆ ಮಾನವಕನ್ಯೆಯರಲ್ಲವೆಂದು

			- 52 -

	ಪರಿಚ್ಚೇದಿಸಿ ತದೀಯಾಮಾನುಷ ವೃತ್ತಿಗೆ ಸಭೆಯುಂ ತಾನುಂ ಚೋದ್ಯಂಬಟ್ಟು ಮತ್ತ
	ಮುತ್ತರೋತ್ತರ ಪ್ರತಿಪತ್ತಿ ವಿಧಾನಾನಂತರಮದ್ಭುತಮುಂ ಕುತೂಹಲಮುಮಮಳ್ಬಳೆವಂತೊಡ
	ನೊಡನೆ ಮನದೊಳ್ ಬಳೆಯೆ ಪರಿತೋಷದ ಪರಮಕೋಟಿಯನೆಯ್ದಿ ತನ್ನ ದೂತಂಗೆ
	ಪ್ರಮೋದಪುಳಕಿತಾಂಗನಂಗಚಿತ್ತಂ ಗೊಟ್ಟು

ಮ||	ವಿಭು ಸಂಭಾಷಿಸಿ ಗಾಯಿಕಾಯುಗಳದೊಳ್ ದೂತಂಗೆ ಜಂಭಾರಿ ಸ
	ನ್ನಿಭನೆಂಗುಂ ಸಖಿಯರ್ಕಳಕ್ಕೆ ಕನಕಶ್ರೀಗಿಂತಿವರ್ ಗೋಮಿನೀ
	ನಿಭೆಯರ್ ಮಾಣದೆ ದೂತ ಬೇಗಮೊಡಗೊಂಡುಯ್ ಕನ್ನೆಮಾಡಕ್ಕೆ ಕೇ
	ಳ್ದಭಿಯೋಗಂ ನಮಗಾದೊಡಲ್ಲಿ ಕಳಗೀತಾಳಾಪಮಂ ಕೇಳಮೇ		|| ೫೪ ||

ವ||	ಎಂದು ತನ್ನ ಕೊಂಡಾಟದ ಮಗಳಲ್ಲಿಗಟ್ಟುವುದುಂ ಅಮಿತಂ ಪ್ರಮತಾಂತಃಪುರೋಚಿತಜನಂ
	ಗಾಣತಿಯರಂ ಮುಂದಿಟ್ಟು ರಾಣಿವಾಸದ ಮೊದಲ ಚೆಂಬೊನ್ನ ಕನ್ನೆವಾಡಕ್ಕೆ ವಂದು
	ಕನಕಶ್ರೀಗವನತೋತ್ತಮಾಂಗನಾಗಿ ಕಂಡಕ್ಕ ನಿಮ್ಮಮ್ಮಂ

ಕಂ||	ಸ್ತ್ರೀರತ್ನಂ ಸ್ತ್ರೀರತ್ನದೊ
	ಳೋರಂತೊಡಗೂಡಿ ಕೂರ್ತು ಸುಖಮಿರ್ಕೆಂದಂ
	ಭೋರುಹ ನಯನೇ ನಿನಗನು
	ಸಾರಿಯುನಟ್ಟಿದನಪೂರ್ವ ಕನ್ಯಾದ್ವಯಮಂ		|| ೫೫ ||

	ಸರ್ಬ ಕಳಾ ಕುಶಳೆಯರೀ
	ಬರ್ಬರೆಯ ಕಿರಾತೆಯನ್ನರಾರಿವರೆ ಸಮ
	ಸ್ತೋರ್ಬಿಯ ಗೀತ ರಸಾಮೃತ
	ಸರ್ಬಸ್ವ ನಿಸರ್ಗ ಸದನರಂಬುಜ ವದನೇ		|| ೫೬ ||
	
	ಎನೆ ಎನೆ ಮನೋನುರಾಗಮೆ
	ತನುವಿಂ ಪೊಱಪೊಣ್ಮುವಂತೆ ಪುಳಕಕುಳಂ ಭೋಂ
	ಕೆನೆ ನೆಗೆಯ ಖಚರ ನೃಪ ನಂ
	ದನೆ ವಿನಯದಿನಾಸನಾದಿ ಪೂಜಾಸಹಿತಂ		|| ೫೭ ||

ವ||	ಸ್ವಾಗತ ಸಂಭಾಷಣ ಪೂರ್ವಕಮಪೂರ್ವ ಪ್ರವಾಳ ಕರ್ಣಪೂರ ಪರಿಭ್ರಂಶಂ ಸುಂದರಮಾಗೆ
	ತಲೆಯಂ ತೂಗಿ ಯತ್ರಾಕೃತಿ ಸ್ತತ್ರ ಗುಣಾ ವಸಂತಿ ಎಂಬೊಂದು ಸುಭಾಷಿತಾರ್ಥ
	ಮವ್ಯಭಿಚಾರಮೆಂದಮಿತಂಗಿಂತೆಂದಳ್

ಕಂ||	ಈಶಾನರಸುರರಾಜಾ
	ದೇಶಂ ನವಿಕಲ್ಪಯೆಂದೆನುತ್ತಿರ್ಪುಚಿತ
	ಕ್ಲೇಶಂಮಿದಱುಂದೀ ಸಂ
	ಕ್ಲೇಶಂ ಕರಮೊಳ್ಳಿತಿವರನಾಂ ಕೆಯ್ಕೊಂಡೆಂ		|| ೫೮ ||

			- 53 -

	ಅಱಿಯದ ಕಳಾಕಳಾಪಮ
	ನಱಿಪುವರಿವರೆನ್ನನೆನ್ನ ಪುಣ್ಯೋದಯದಿಂ
	ದೆಱವೆಸನಾಗಿಯುಮಿಂತಿದು
	ಕಿಱುವೆಸನೆನಗೆಂದು ನಿಶ್ಚಯಂ ಬಿನ್ನವಿಸಿಂ		|| ೫೯ ||

ವ||	ಎಂದು ಕನ್ನೆ ವಿನಯಪುರಸ್ಸರಮಮಿತನಂ ವಿಸರ್ಜಿಸಿ ತದ್ಗಾಯಿಕಾ ನಾಯಿಕೆಯರ
	ಹೇಳಾಸ್ಥಾಯಿಕಾ ಸಮುಚಿತ ಕಥಾ ಕಥನ ವಿನೋದದಿನಿರ್ದವರ ಮನಮನಱಿದು ನುಡಿವ
	ನುಡಿಗಂ ಕಣ್ಣಱಿದು ಗೊಟ್ಟಿಗೆಯ್ವ ಗೊಟ್ಟಿಗಂ ಬಗೆಯಱಿದು ನಗುವ ನಗೆಗಂ
	ಮೆಚ್ಚಱಿದೋದುವೋದಿಂಗಂ ಇಚ್ಛೆಯಱಿದು ತೆಗೞ್ವ ತೆಗೞ್ಕೆಗಂ ಪದನಱಿದು ಪತ್ತುವ
	ಪತ್ತುಗೆಗಂ ಇಂಬಱಿದು ಸೇವಿಸುವ ಸೇವೆಗಂ ನೆಱನಱಿದು ಪಾಡುವ ಪಾಟಕ್ಕಂ ಪೊೞ್ತಱಿದು
	ಸಾರ್ವ ಸಾರ್ಕೆಗಂ ಮನಂಬೆಚ್ಚು ಪತ್ತೆ ಪೊಯ್ದಂತಾಗಿರೆ ಮತ್ತೊಂದು ದೆವಸಂ

ಕಂ||	ವರ್ಗತ್ರಯ ನಿಧಿಯರಿನೃಪ
	ಮಾರ್ಗಪರಂ ಸಭೆಯೊಳಿರೆ ಭಯೋತ್ಕಂಪಿತ ಸಂ
	ಸರ್ಗಂ ರಾಣಿಯವಾಸದ
	ಪೆರ್ಗಡೆ ತನ್ನಿಜ ನಿಯೋಗಮಂ ಬಿನ್ನವಿಕುಂ		|| ೬೦ ||

ವ||	ದೇವ ಸಕಲ ಭುವನ ಕಳಾವಷ್ಟಂಭ ಸ್ತಂಭಾಯಮಾನ ಭವದೀಯಭುಜಸ್ತಂಭ ಪರಿಪಾಲಿತ
	ತ್ರಿಖಂಡಾವನೀಮಂಡಲದೊಳ್ ನೆಲದೊಂದು ಸೆಱಗಿನೊಳಪ್ಪೊಡಂ ಕೇಳಲಾಗ
	ದಪವಾದಮಿಂದು ನಮ್ಮ ಕನ್ಯಾಂತಃಪುರದೊಳ್ ಕಾಣಲಾದುದದಂ ಬಿನ್ನಪಂಗೆಯ್ವೆನ್ನ
	ಮೆಯ್ ಮತ್ತ ಹಸ್ತಿಗೆ ಪಕ್ಕಾದ ಗುಬ್ಬಿಯ ಮೆಯ್ಯಂತಗುರ್ಬಿಸಿದಪ್ಪುದು ಅಂತುಮೆನ್ನ
	ಕರ್ಮ ಗತಿಯಿಂ ಬಿನ್ನಪಂ ಗೆಯ್ಯಲ್ವೇೞ್ಕುಂ ಅಪರಾಜಿತಂ ತಾನೀಸೂೞಿನ ಬಂದ ಗಾಯಿಕಾ
	ರೂಪವಂ ಕಯ್ಕೊಂಡು ತನ್ನ ತಮ್ಮನನಂತವೀರ್ಯಂಗೆಂದೊಡಂಬಡಿಸಿ ಕನಕಶ್ರೀಯಂ
	ಗಗನಗಾಮಿನೀ ವಿದ್ಯೆಯಿನೊಯ್ದು ಗಗನ ತಲದೊಳ್

ಚಂ||	ವಿನುತ ವಿಮಾನಮಂ ಸುರವಿಮಾನಮನಾಗಳುಮೇಱವೇೞ್ದು ತ
	ನ್ನನುಜನುಮಂ ಭವತ್ಸುತೆಯುಮಂ ಪೆಱಗಿಕ್ಕಿ ತಗುಳ್ದು ತಾಗಿದೆ
	ಮ್ಮನಿಬರುಮಂ ವಯೋಧಿಕರಿರಾಯುಧಹೀನರಿರೆಂದು ನಕ್ಕು ಕೊ
	ಲ್ಲನೆ ಕರುಣಾ ರಸಾರ್ದ್ರಮನನಂತಪಾರಜಿತನಾರ್ಯಪೂಜಿತಂ		|| ೬೧ ||

ಕಂ||	ಏೞಿಮಿದಂ ದಮಿತಾರಿಗೆ
	ಪೇೞಿಂ ಹರಿ ಕರಿಗೆ ಮುಳಿಗುಮಲ್ಲದೆ ನರಿಗಂ
	ಕೋೞಿಗಮೇಂ ಮುಳಿಗುಮೆ ಬರ
	ವೇೞಿಂ ನಿಜಸೈನ್ಯ ಸಹಿತಮಹಿತನ ನೀಗಳ್		|| ೬೨ ||

			- 54 -

ಕ||	ಅಜಿಗರಕ್ತರನಧಿಕ ವ
	ಯೋಜಿತರಿವರಂ ಪುರಾಣ ಪುರುಷರನಯ್ಯೋ
	ಪೂಜಿಸದಪಕೃಪೆಯಿಂದಪ
	ರಾಜಿತನುಱದಿಱಿಗುಮೆಂಬಿದಂ ನಂಬಿದಿರೇ		|| ೬೩ ||

	ಗಗನೇಚರನೊಳ್ ಕಾದುವ
	ಬಗೆ ಕೈಮಿಗೆ ತಂದನೆಮ್ಮ ತಮ್ಮಂ ಪೆಱತೇಂ
	ಮೃಗನಯನೆಯನನಿಮಿತ್ತಂ
	ಮೃಗಾಳಿ ಪೋರದು ನೃಪಾಳಿ ಪೋರ್ಗುಮೆ ತಮ್ಮೊಳ್		|| ೬೪ ||

ಮ||	ಅದಱಿಂದಂ ವಿಜಯಾರ್ಧಪರ್ವತ ತಟೈಕೋದ್ದೇಶದಿಂದತ್ತಲೊ
	ರ್ಪದಮಂ ದಾಂಟೆದೆನೆಪ್ಪೊಡಂ ಭವದಧೀಶಂಗಂಜಿದೆಂ ಪೋಗಿ ತ
	ರ್ಪುದು ನೀನಾತನನೆಂದನೆಂಬ ನುಡಿಯಂ ಕಂಪೋತ್ಕರಂ ಭೀತಿಗ
	ದ್ದದಕಂಠಂ ತುದಿಗೆಯ್ದೆ ಬಿನ್ನವಿಸಿದಂ ವಾಕ್ಕೋವಿದಂ ಸೌವಿದಂ		|| ೬೫ ||

ಕಂ||	ಆತನ ನುಡಿಯೆಂಬ ಲಯೋ
	ದ್ಭೂತಾನಿಲನೆಸಗೆ ಮಸಗಿ ದಮಿತಾರಿ ಮನೋ
	ಭೂತ ಪ್ರಭೂತ ಕೋಪೋ
	ದ್ಭೂತಾಗ್ನಿ ಶಿಖಾಳಿ ಸಭೆಗೆ ತಲೆದೋಱುವುದುಂ		|| ೬೬ ||

ವ||	ಅವಳಂಬಿತ ಕುಲೀನ ಧೀರತಾಜಲದಿನೊಯ್ಯನೊಯ್ಯನೆ ತದುದ್ರೇಕಮಂ ಪದವಡಿಸಿ
	ಮುಳಿವೆಡೆಯೊಳಂ ಮುಳಿಸಂ ಮೊಗಕ್ಕೆ ತಾರದೆ ಗಂಭೀರ ಸಾರತರಕಟಾಕ್ಷವಿ
	ಕ್ಷೇಪಣಂಗಳಿಂದಂ ಪ್ರಸಿದ್ಧರುಂ ವೀರಾಗ್ರಗಣ್ಯರುಮಪ್ಪ ಸಭಾಸದರ ಮೊಗಮಂ
	ನೋಡುತ್ತುಮಿನಿವಿರದು ಪರಾಭವಂ ಪ್ರಾಕೃತಪುರುಷಂಗಂ ಕಾಪುರುಷಂಗಂಪೋಲ್ತು
	ನಿಲ್ವುದರಿದು ಇನ್ನಿದಕ್ಕೆ ತಕ್ಕುದಂ ತಕ್ಕಂದದೊಳ್ ಪೇೞಿಮವಯವದಿಂದಮೆನಿತಾನುಂ
	ಸ್ಥಾನಂಗಳೊಳನೇಕ ಮದಾನೇಕಪಾವಲೇಪ ನಿರ್ಯಾಣ ವಿದಾರಣ ನಖನಿಕರ ವಿಜಯ
	ಜನಿತಾನುದಾಹರಣಮಪ್ಪ ಹರಿಣರಿಪುಗೆ ಬಿಕ್ಕ ಪೋತ ಕಳಭ ಕುಳಮಾರಣ
	ಕೋಳಾಹಳಮಾನೆದಿಂಬಂಗಾವೆಡೆವಳಿಗೆ ಯೆಂಬಂತಕ್ಕುಮೆನಗಪರಾಜಿತಾನಂತವೀರ್ಯ
	ಹನನಮಾದೊರೆ ಕೇವಲಮಂತುಮಲ್ಲದುದ್ಧತಮುಂ ಸ್ತಬ್ಧಮುಮಪ್ಪ ಖದಿರ ಯುಗಳಮಂ
	ತಱಿವಂತೊಂದಿನಿಲ್ಲದಿಂದೆ ದಲ್ ತತ್ತಱಂದಱಿವೆನೆಂದು ಮೊೞಗುವನಿತುಮಂ ಮೊೞಗಿ
	ಖಚರಾಧಿನಾಥ ವಿಳಯಜಳಧರಂ ಮಾಣ್ಬುದುಂ ಯುಗಾವಸಾನ ಮಹಾಂಭೋಧಿವೇಲಾ
	ಕಲ್ಲೋಲವಿಲಾಸ ಸಮುಲ್ಲಾಸ ಪ್ರತಿಭಾಸಮುಮಂ ಕಿೞ್ಪಡಿಸಿದ ವಿದ್ಯಾಧರರಾಜನ
	ಸಭಾಮಂಡಳಂ ಕ್ಷೋಭಕ್ಕೊಡರ್ಚಿದಾ ಪ್ರಸ್ತಾವದೊಳ್ ಒರ್ವ ವಿದ್ಯಾಧರ ವೀರಭಟಂ

			- 55 -

ಕಂ||	ಅವತಂಸಾಶೋಕ ನವ
	ಪ್ರವಾಳರುಚಿ ಮುಳಿಸೆ ರೂಪುಗೊಂಡವೊಲೆರಡುಂ
	ಕಿವಿಗಳೊಳಮಾಯಮಂ ಪ
	ರ್ಚುವಕಾಲ್ಪಿಯತೆಱದಿನೆಸೆದುದಾಸ್ಥಾಯಿಕೆಯೊಳ್		|| ೬೭ ||

ವ||	ಮತ್ತೊರ್ವಂ -

ಉ||	ಕೆತ್ತುವ ಮೀಸೆ ಕೆಂಪಡರ್ದಕಣ್ಮಲರೊಪ್ಪುವ ಮೂಗು ಕೋಪದ
	ತ್ತೆತ್ತಿದ ಭೀಷಣಭ್ರುಕುಟಿ ಘರ್ಘರ ಘೋರ ರವಂ ಮೊಗಕ್ಕೆಮೆ
	ಯ್ವೆತ್ತ ಬೆಮ‌ರ್ ಮನಂಗೊಳಿಸೆ ಭೂಪತಿಯಂ ಬೆಸವೇೞ್ವಗುರ್ವುಲೋ
	ಕೋತ್ತರಮಾಗೆ ವೀರಭಟನೇಂ ಕದನಂ ಕ್ಷಮನಕ್ಕೆ ಪೂಣ್ದನೋ		|| ೬೮ ||

ವ||	ಮತ್ತಮಲ್ಲಿ

ಉ||	ಅಳ್ಕದೆ ಚಕ್ರವರ್ತಿಯ ಕಳತ್ರೆಯನೊಯ್ದನ ಬೆನ್ನನೆನ್ನಕೂ
	ರ್ವಾಳ್ಕೊಳೆ ಮದ್ವರೂಥಿನಿ ಮನಂಗೊಳೆ ನಾರದನೆಯ್ದೆನೋಡಿ ಬಾ
	ನೊಳ್ಕುಣಿದಾಡೆ ದೇವತತಿ ನೋಡೆ ಕುಱುತ್ತಿಱಿದಾಗಳಲ್ಲದೆ
	ನ್ನೊಳ್ಕರೆಗಣ್ಮಿ ಪೊಣ್ಮುಗುಮೆ ವೀರರಸಂ ಖಚರೇಂದ್ರಲೋಕದೊಳ್ 	|| ೬೯ ||

ವ||	ಎಂದೆನಿತಾನುಂ ಗರ್ಜಿಸಿ ಸುಭಟವೃತ್ತಿಯನಾವರ್ಜಿಸಿ ಮಾಣೆ ಮರ್ತೊರ್ವನಾತನ ನುಡಿಯೆ
	ಪಡಿಚಂದಮುಂ ಭಿತ್ತಿಯುಮಾಗೆ ದಿಗ್ಭಿತ್ತಿವಿವರಮದೆಯ್ದೆಯೊಡೆವಿನಮಿಂತೆಂದಾ
	ಸ್ಫೋಟಿಸುಗುಂ

ಕಂ||	ಅಪರಾಜಿತನಂ ಮದ್ಬಾ
	ಣಪಾತದಿಂ ಗೆಲ್ದು ರಾಜಸುತೆಯಂ ತಂದೀ
	ನೃಪತಿಯ ಮುಂದಿಡದನ್ನೆಗ
	ಮಪಾರ ಭುಜವಿಜಯಮೆನಗೆ ಮೆಯ್ವತ್ತಪುದೇ		|| ೭೦ ||

ವ||	ಎಂಬುದುಂ ಪೆಱನೋರ್ವಂ

ಚಂ|| 	ಜಿತಗಗನೇಚರಾಧಿಪತಿಯೈ ನೃಪ ನೀಂ ನಿನಗಂ ಮನೋವಿರ
	ಕ್ತತೆಯುಮನಕ್ಷಿರಕ್ತತೆಯುಮಂ ಪಡೆದಾ ರಿಪು ಮತ್ತೆ ಬೞ್ದಪೊಂ
	ಕ್ಷಿತಿಯೊಳಗಿರ್ದಪೊಂ ಮುದದಿನೆಂದೊಡೆ ಜೋಳದೊಳಾದ ಪಾೞಿಗಂ
	ಪತಿಹಿತವೃತ್ತಿಗಂ ಜಸಕಮಿನ್ನೆನಗಾಸೆವಡಲ್ಕೆ ಬರ್ಕುಮೇ		|| ೭೧ ||

ಕಂ||	ಜಯಮಂ ಬಯಸುವೊಡರಿ ಮಾ
	ರಿಯನಾವರ್ತಿಸಿದರೆಂಬ ನಾಣ್ಣುಡಿಗಮಳು
	ರ್ಚಿಯೆ ನಿನ್ನೊಳೆಡಱಿ ತನಗಱಿ
	ಕೆಯ ಮಿೞ್ತುವನಿಂತು ತಂದುಕೊಂಡರುಮೊಳರೇ		|| ೭೨ ||

			- 56 -

ವ|| 	ಅದಲ್ಲದೆಯುಮಿರುಮುರಿದೊಱೆಗಿದಿರೀಸಿದರೆಂಬಂತೆ ನಿನ್ನುಮಂ ಮುಳಿಯಿಸಿ
	ಬರ್ದುಂಕಲ್ಬಾರದೊಡಂ ಪುಟ್ಟಿರೆ ಕಯ್ಬೇಗುಮೆ ದೇವರಡ್ಡತರಮೞಿಯದೆಯುಂ
	ಕರುಮಾಡಮನಿೞಿಯದೆಯುಂ ಸುಖಮಿರ್ಪುದಾಮೆ ಸಾಲ್ವೆವೆಮಗೆ ಬೆಸಸುವುದೆಂದು ಕೆಯ್ಯೊಳೆ
	ಬೆಸನಂ ಬೇಡಿದನಿಬರುಮಂ ನಿಮಗಿದುವೆ ತಕ್ಕುದಾದೊಡಮೆಮಗದೆನಿವಿರಿದಿನಿಸಂ
	ಮಾಣಿಮೆಂದು ಪದವಡಿಸುವ ದಮಿತಾರಿಯುಮನೋರೊರ್ವರಂ ಕೞಿಯೆ
	ಪರಿಯಲ್ಮಸಗುವ ವೀರಭಟೋತ್ತಮರುಮಂ ಸರ್ವದೋಷಪ್ರದುಷ್ಟಗಜಂಗಳನುಪಲಾಲನೆ
	ಯೊಳಮಿಚ್ಛಾನುವರ್ತನದೊಳಮಳವಳಿಡುವ ಕುಶಲ ಗಜೋಪಜೀವಿಯಂತೆ
	ಪ್ರಸಂಗಾಭಿಪ್ರಾಯವಚನಂಗಳಿನಳವಡಿಸಿ ಸುಮತಿಯೆಂಬ ಮಂತ್ರಿ ಮಹತ್ತರನಿಂತೆಂದನ
	ಖಿಳಖಚರಪತಿಕಿರೀಟಕೋಟಿವಿಟಂಕ ಚೂಡಾಮಣಿಮರೀಚಿ ಮಂಜರೀರಂಜಿತಚರಣ
	ನಳಿನನೈ ನೀಂ ನಿನಗೆ ಭೂಚರಕಿರೀಟ ಯುಗಳಕ್ಕೆ ಮುಳಿವುದುಂ ನೊಳವಿಂಗೆ
	ಕುಪ್ಪೆವರಮೆಂಬಂತಕ್ಕುಮಾದೊಡಂ ಮತ್ಸರಮಹೋರಗಕ್ಕಮಾಗ್ರಹ ಮಹಾಗ್ರಹಕ್ಕಂ
	ಕೋಪಮದಾನೇಕಪಕಂ ಪಕ್ಕಾಗೆ ತನ್ನನೊಪ್ಪಿಸುವುದು ಮತಿವಂತಂಗೆ ಪುರುಷಾರ್ಥಮಲ್ತು
	ಸಕಳಕ್ಷಮಾಪತಿತ್ವಮೆ ಸಕಳಕ್ಷಮಾ ಪತಿತ್ವಮಂ ಮಾಡುಗುಂ

ಮಂ||	ಅದಱಿಂ ಸಂಪ್ರಣಿಧಾನನಂ ಪ್ರಣಿಧಿಯಂ ನೀಂ ದೇವ ಮುನ್ನಟ್ಟಿ ನೋ
	ೞ್ಪುದು ತಚ್ಚೇತನೆಯೊಳ್ ಪೊದೞ್ದ ನಯಮಂ ಮತ್ತಿತ್ತದೋಜಾಗೆ ಮಾ
	ೞ್ಪುದು ಕಾಲೋಚಿತ ಸಂಧಿವಿಗ್ರಹದೊಳೊಂದಂ ಕಾರ್ಯಮಂ ಪ್ರಾಪ್ತಮ
	ಪ್ಪುದನಾಪ್ತೋಕ್ತಮನುಂತೆ ರಾಭಸಿಕ ವಾಕ್ಪಾತಕ್ಕೆ ಮೆಯ್ದರ್ಪುದೇ		|| ೭೩ ||

ವ||	ಎಂದರ್ಥಶಾಸ್ತ್ರಾಭಿಪ್ರಾಯಪುರಸ್ಸರಂ ನುಡಿದು ಪದವಡಿಸಿದ ಸುಮತಿಯ ವಚಕ್ಕೆ ಪದವಟ್ಟು
	ದಮಿತಾರಿ ನೀತಿವರ್ಧನನಿಮಿತ್ತಂ ಪ್ರೀತಿವರ್ಧನನೆಂಬ ದೂತಮುಖ್ಯನನಟ್ಟಿದೊಡಾತಂ
	ತನ್ನಾಳ್ದನ

ಕಂ|| 	ನೆಱೆದಾಯುಷ್ಯಮೆ ಮಿೞ್ತುವ
	ನಱಸುವ ತೆಱದಿಂದಮವಂ ಪೋಬೞಿಯನೆ ಬಂ
	ದಱಸಿ ನಭಸ್ಥಳದೊದವಿದ
	ತಱಂಬು ಕಳನಾಗಿ ಕಾದಲೆಂದಿರ್ದದರಂ		|| ೭೪ ||

	ಪ್ರಿಯೆಯ ಬರಪಾರ್ವವೊಲ
	ಪ್ರಿಯ ಗಗನಚರೇಂದ್ರರುಂದ್ರಸೇನೆಯ ಬರಪಾ
	ರ್ವಯಮೂರ್ತಿಯುಮಂ ನಯಮೂ
	ರ್ತಿಯುಮಂ ಪೋಲ್ವರನಪಾರ ಪೌರುಷಪರರಂ		|| ೭೫ ||

ವ||	ವೈಹಾಯಸಯುದ್ಧಸನ್ನದ್ಧರನಪರಾಜಿತನಾನಂತವೀರ್ಯರಂ ಕಂಡು ಪೊಡವಟ್ಟು
	ಅಪರಾಜಿತನಿತ್ತ ಮನವಿತ್ತು ಕೇಳ್ವುದೆಂದಿಂತೆಂದಂ ಪ್ರತ್ಯಕ್ಷ ಪ್ರಮಾಣಮೆನಿಸಿದಾಸ್ಥಾಯಿ
	ಯಾಗಿಯುಂ ಲೋಕತ್ರಯ ಸಂಚಾರಿಯೆನಿಸಿದ ಕುವಳಯ ವಿಭ್ರಾಜಿಯಾಗಿಯುಂ ಕುಮುದದಳ

			- 57 -

	ಧವಳನೆನಿಸಿದ ನಿನ್ನ ಜನೋತ್ಸಾಹಕರಣಂ ಜಗಕ್ಕುದಾಹರಣಮಾದುದು ಮತ್ತಂ
	ವಿದ್ಯೋಪಶಮ ಗಂಭೀರ ಸ್ಥಿರವದಾನ್ಯತ್ವ ಸಾಧುಜನ ಸಹಾಯತಾದಿ ಗುಣನಿಧಾನನಂ
	ನಿನ್ನನ್ನನಂ ಮತ್ತೊರ್ವನನೆಲ್ಲಿಯುಂ ಕಂಡುಂ ಕೇಳ್ದುಮಱಿಯೆವದನ್ನೆಗಮಿರ್ಕೆ

ಮಾಳಿನಿ||	ಉಭಯಕುಲವಿಶುದ್ಧರ್ ನ್ಯಾಯವಂತರ್ ಜಿತಾತ್ಮರ್
	ಪ್ರಭುಗಳಧಿಕಪುಣ್ಯರ್ ಮುನ್ನೆ ನಿಮ್ಮಜ್ಜಪಜ್ವರ್
	ಶುಭಚರಿತ ತದೀಯಾನೂನವಂಶಾಧಿಪತ್ಯ
	ಪ್ರಭವನೆಯದಱಿಂದೀ ದುರ್ಯಶಕ್ಕೆಂತು ನೋಂತೈ		|| ೭೬ ||

ಕಂ||	ಮಾನೋನ್ನತ ನಿರವದ್ಯಕು
	ಲೀನ ಮಹಾಪುರುಷ ಪರಧನಂಗಳ ದತ್ತಾ
	ದಾನಂಗಳ್ ನಿನಗಾಗವ
	ಮಾನುಷಮೀರೂಪಿದಕ್ಕಮರಿಯರ ಪೆಂಡಿರ್		|| ೭೭ ||

	ಏನಾನುಮೊಂದು ಹೇತುವಿ
	ಧಾನದಿನವಿದಿತೆಮೆ ವಿದಿತವಲ್ಲದೆ ಭವದು
	ರ್ಧ್ಯಾನಮುಮಪ್ಪುದನಯವಿ
	ಜ್ಞಾನಿಗೆ ನಿನಗಾಗಲಾಗದೀ ವೃತ್ತಾಂತಂ		|| ೭೮ ||

	ನಿನಗಂ ದೊರೆಕೊಂಡುದು ತ
	ಮ್ಮನಿಂದಮೀ ಕಷ್ಟಚೇಷ್ಟಿತಂ ಸಂಸರ್ಗಂ
	ಜನಯಿಸುಗುಂ ಗುಣದೋಷೋ
	ಪನತತ್ವಮೆನೆಲ್ಲಿಯುಂ ಮಹೀಮಂಡಳದೊಳ್		|| ೭೯ ||

	ಅಗದ ನುಡಿಯನಿದಂ ಕೇ
	ಳ್ದಾಗಡೆ ದಮಿತಾರಿ ನಾಣ್ಚಿ ಸಭೆಯೊಳ್ ತಲೆಯಂ
	ಬಾಗಿ ಮದೀಯ ಕುಲಕ್ಕಿನಿ
	ತಾಗಲವಳ್ ನೆಟ್ಟನೆನಗೆ ಪುಟ್ಟದಳಲ್ಲಳ್		|| ೮೦ ||

ವ||	ಎಂದು ಸೈರಿಸದಳವಲ್ಲಳುರ್ದು ಕುಳಾಪವಾದನದ ನುಡಿಯೆಯ್ತರೆ ಕರಗಿ ಕೊರಗಿದಳ್ಳೆರ್ದ
	ಯನೆಂತಾನುಮೆಂತಾನುಮಾಱಿಸಿ

ಕಂ||	ದಂಡಿತವಿರೋಧಿಕುಳನೇ
	ಗೊಂಡೆಂ ಗಳ ಗೆಯ್ವುದರಿದು ಕುಡೆ ಕುಡುಗೂಸಂ
	ಕೊಂಡೊಯ್ವುದನುಚಿತಮೀಯದೆ
	ಕೊಂಡೊಯ್ವುದನುಚಿತಮೆಂಬ ನುಡಿಯುಂ ನುಡಿದಂ		|| ೮೧ ||

			- 58 -

	ಉಡುಗದಜಡತ್ವಮುಡುಗದ
	ಜಡತ್ವಮಮರ್ದಗುಣಮಮರ್ದ ಗುಣಮೆಂಬಿವಱಿಂ
	ಬಿಡದೆ ಕುಳಂ ಮುಸಳ್ವೊಡಮೆಸೆ
	ವೊಡಂ ಮಗಳ್ ಪುಟ್ಟೆ ಮಸುಳ್ಗುಮೆಸೆಗುಂ ಜಗದೊಳ್		|| ೮೨ ||

	ಏಕೆನೆ ಮಗಳಿತರಕುಳಾ
	ನೀಕ ಸ್ತ್ರೀಸಂಗದೊಳ್ಗುಣಂ ಕಿಡುಗುಮೆ ಪು
	ತ್ರೀಕುಳಮಾಗದೆ ಪರಪುರು
	ಷಾಕುಳತೆಯಿನನ್ವಯಕ್ಕೆ ದೂಱಿಂತಂದಳ್		|| ೮೩ ||

ವ||	ಎಂಬನ್ನೆಗಂ

ಕಂ||	ಕೂಸಂ ತಂದುದನಱಿದಮ
	ರಾಸುರನಿಭ ಬಲ ಖಗೇಂದ್ರಬಲ ಚತುರಂಗಂ
	ಭಾಸುರ ವೀರಭಟಪ್ರವಿ
	ಭಾಸಂ ವಾರಾಶಿ ಮೇರೆದಪ್ಪಿದ ತೆಱದಿಂ		|| ೮೪ ||

	ಬರೆ ಖಗವಂಶಶಿಖಾಮಣಿ
	ಬರಲೀಯನೆ ವಿಭುವನಾತನಂ ನೋಯಿಪುದೇಂ
	ಪುರುಷಾರ್ಥಮೆ ಮಂತದೊಳೇಂ
	ಕರಿ ಹರಿಯೊಳ್ ಸೆಣಸಿ ಪೋರ್ದು ನಿರ್ವಹಿಸುಗುಮೆ		|| ೮೫ ||

	ಸಿರಿಯೊಡೆಯನಾಗಿಯುಂ ದ
	ರ್ಪರಹಿತನೋದೊಡೆಯನಾಗಿಯುಂ ವಿಗಳಿತಮ
	ತ್ಸರನಧಿಕನಾಗಿಯುಂ ನ್ಯಾ
	ಯರಕ್ತನೇಂ ಪಿರಿಯನೊ ಖಗೇಂದ್ರಾಧೀಶಂ		|| ೮೬  ||

	ಆತನನಾರಾಧಿಸಿ ನೃಪ
	ನೀತಿವಿದ‌ರ್ ಖೇಚರಾವನೀಚರರಾತ್ಮ
	ಖ್ಯಾತಿಶ್ರೀಯಂ ಕಾದಭಿ
	ಜಾತನೃಪಾನ್ವಯರೆನೆನಿಬರಂ ಪೆಸರ್ಗೇಳ್ವೆಂ		|| ೮೭ ||

	ಗುರುವಲ್ಲನೆ ಪತಿ ಪರಮೇ
	ಶ್ವರನಾತಂ ತ್ವತ್ ಪ್ರಮಾದಮಂ ಸೈರಿಸಿದೊಂ
	ನಿರುತಮಿದೊಂದಂ ಶಂಕಿಸ
	ದಿರು ಮುಟ್ಟದು ಗುಣಿಗೆ ದೋಷಿಗಕ್ಕುಂ ದೋಷಂ		|| ೮೮ ||

			- 59 -

	ಬಿಡು ಕನ್ಯಾರತ್ನಮನೀ
	ಗಡೆ ಚಕ್ರಿ ಪದದ್ವಯಕ್ಕೆ ತಡೆದಿರದೆಱಗೇ
	ಪಡೆಮಾತೊ ಬಂದು ಕಾಣ್ ಕಂ
	ಡೊಡೆ ಪಥ್ಯಮಪಥ್ಯಮೀ ಕನಿಷ್ಠಾಚರಣಂ		|| ೮೯ ||

ವ||	ಎಂದು ಸಾಮಪೂರ್ವಕಮಕ್ರಮಣಾವಸಾನಾನಂದಿತ ಗಂಭೀರೋದಾರಸಾರ ಭಿನ್ನನಯ
	ಸಂತತಿ ಸಮನ್ವಿತಮನಱಿಯೆ ತೆಱೆಯೆ ನೆಱೆಯ ನುಡಿದು ಪ್ರೀತಿವರ್ಧನಂ ಮಾಣ್ಬುದುಂ
	
ಕಂ||	ಮುನಿದೊಡನೆ ಕೆಳರ್ದು ನುಡಿದನು
	ಜನಂ ಕಾಷಾಯಾಕ್ಷನಂ ಸ್ಫುರತ್ ಸೃಕ್ವನನೊ
	ಯ್ಯನಿರೆಂದು ತಿತಿಕ್ಷಾನ್ವಿತ
	ನನಾಕುಳಂ ನುಡಿಗುಮೆಸೆಯೆ ದಶನದ್ಯುತಿಗಳ್		|| ೯೦ ||

	ನಾಲ್ಕಮುಪಾಯದ ಬಳಗದ
	ಸಿಲ್ಕಾಸಿಲ್ಕಿಗಳನೆಯ್ದೆ ನುಡಿದೈ ಕ್ರಮದಿಂ
	ಬಲ್ಕಣಿಯ್ಯೆ ನಯದೊಳ್ನುಡಿ
	ಯಲ್ಕಲ್ವೊಂ ಕಲ್ವುದಲ್ತೆ ನಿನ್ನೊಂದಿಗರೊಳ್		|| ೯೧ ||

ಮಂದಾಕ್ರಾಂತಂ||	ಎನ್ನುದ್ಯೋಗಂ ಪ್ರಕಟಮಱಿಯಲ್ಬರ್ಕುಮಾವಂಗಮೆಂತುಂ
	ಮುನ್ನಂ ಪೇೞ್ದಟ್ಟನೆ ನೆಱಿಯೆ ಪೇೞ್ವೇೞನೇ ಸೌವಿದಂ ಕೇಳ್
	ನಿನ್ನೀ ವಾಚಾಳತೆಯ ಬಲದಿಂದಂತರಾಳಂಗಳಂ ಸಂ
	ಭಿನ್ನಾಳಾಪಂಗಳನಲಸದೇ ಕಾರಣಕ್ಕೆತ್ತಿಕೊಂಡಯ್		|| ೯೨ ||

	ಅರಸರ ಮಗನಧಟಂ ಪಗೆ
	ವರ ಚಿತ್ತಮನಱಿದುಮನುವರಕಹಿತಂ ಬಂ
	ದಿರೆ ಪೆರ್ಗಡೆತನಮಟ್ಟುವ
	ನರಾತಿ ಬೆನ್ನಟ್ಟೆ ನೆಟ್ಟನೊಂಡುವನಕ್ಕುಂ		|| ೯೩ ||

ವ|| 	ನಿನ್ನ ಬಂದ ಬರವಿಂಗೆಮ್ಮ ಮನಂ ಮೊದಲಾಗಿ ನಾಣ್ಚಿದಪುದು ಈ ವಿದ್ಯಾಧರಶ್ರೇಣಿಯ
	ಪರಿಭಾಷೆಗಳ್ ನಿನ್ನವಾಗದೆ ಸಾಮಂಪ್ರಿಯಜನಪ್ರಯೋಜ್ಯಂ ಅಲ್ಲದೆಡೆಯೊಳುನ್ಮತ್ತವಿಳಸಿತಂ
	ದಾನಂ ದುರ್ಬಲ ಲುಬ್ಧಪ್ರಸ್ತುತಂ ಭೇದಂ ಕೃತ್ಯಪೇಕ್ಷೋಪೇತ ಭೂಪಾಲ ಪ್ರಾಪ್ತಂ ದಂಡಂ
	ಪೌರುಷಾತ್ಯಯೋಚಿತಂ ಈ ಪೇೞ್ವನಿಬರೊಳಮೊರ್ವರುಮಲ್ಲೆವೀನುಡಿಯಪಾಯಂ
	ಗಳನೆನಗೆ ಪೇೞ್ವಂದಂ ನಿನ್ನೆಯ್ದಿದ ನವ ಕವಿತ್ವಮಂ ನೀನಭಿನಯಿಸಿದಂತಾಗಿರ್ದಪುದು
	ಮೊಲಕ್ಕೊಡ್ಡಿದ ಬಲೆಯೊಳ್ ಮೃಗರಾಜಂ ತೊಡರ್ಗುಮೆ ನಿಮ್ಮರಸಂ ಸುಕುಮಾರಚಕ್ರವರ್ತಿ
	ನಡೆದೊನಿಲ್ಲಿವರಂ ಬರಲಾಱನದಱಿಂದಮಾತನೆಲ್ಲಿರ್ದನಲ್ಲಿವರಮಾನೆ ಪೋಗಿ
	ಕಾದುವೆನೆಂದು ತಱಿಸಂದು ಕಟ್ಟಾಳಾಗಿ ನಿನ್ನ ಬರ್ಪಾಗಳೆ ಬರಲೆಂದಿರ್ದನೆನ್ನ

			- 60 -

	ತಮ್ಮನನತ್ಯಾಗ್ರಹದಿಂದಂ ಮಾಣಿಸಿದೆನೆಂದೆನಿತಾನುಂ ತೆಱದಿಂ ಸೌಜನ್ಯಕಂದಾಂಕುರಂ
	ಗರ್ಜಿಸಿ ದೂತನಂ ವಿಸರ್ಜಿಸಿದೊಡಾತನುಂ ಬಂದನಿತುಮಂ ದಮಿತಾರಿಗೆ
	ಸಭಾಮಧ್ಯದೊಳಱಿಪುವುದುಂ

ಕಂ||	ತದನಂತರಮರಿಯುದ್ಯೋ
	ಗದ ಮಾತಂ ಕೇಳ್ದು ನಕ್ಕು ದಮಿತಾರಿ ಸಭಾ
	ಸದರಂ ಪೋಗಲ್ವೇೞ್ದಿರ
	ದುದಾತ್ತಮತಿ ಕರೆದು ಬೆಸಸೆ ಸೇನಾಧಿಪನಂ		|| ೯೪ ||

	ಆತನ ಪೊಯ್ಸಿದ ಭೇರೀ
	ಜಾತರವಂ ಖಚರಪತಿಯನಪರಾಜಿತನೇ
	ಮಾತೊ ತಡೆದಿರದೆ ಗೆಲ್ದವ
	ನೀತಳಮಂ ತಳೆಗುಮಂದು ಸಾಱುವ ತೆಱದಿಂ		|| ೯೫ ||

	ದೆಸೆದೆಸೆಗೆಸೆವುದುಮದನಾ
	ಲಿಸಿ ಚಕ್ರಗೆ ಸುರನೊ ದನುಜನೋ ಮೇಣ್ ಪೇೞ್ ಮಾ
	ನಸನೊ ರಥಾಂಗಾಯುಧದೇ
	ರ್ವಸಕ್ಕೆ ಪಕ್ಕಾದನೆನುತುಮಾಱುಂ ಬಲಮಂ		|| ೯೬  ||

ವ||	ಅಂಬುಧಿವೇಳಾವಿಳಾಸೋಪಹಾಸಿಯಾಗಿ ನೆರೆದರಮನೆಯ ಬಾಗಿಲ್ಗೆ ಬಂದು ಗಜತುರ
	ಗರಥಪದಾತಿಪ್ರಕಾರದಿನತಿ ಕುಪಿತಾಂತಕಾಟೋಪಮಂ ಕೆಯ್ಕೊಂಡು ನಿಲೆ

ಕಂ||	ಪೂರಿತ ರಣಶಂಖ ಗಭೀ
	ರಾರಾವಂ ದೆಸೆಯ ಕೋಣ ಕುಸುಕುಱ ಗಜಘಂ
	ಟಾರವಮನುಱದೆ ಪೆಱಗಿಡೆ
	ಭೈರವಮೆಸೆದತ್ತು ಚರದ ಬಲಜಲನಿಧಿಯೊಳ್		|| ೯೭ ||

ವ||	ಮತ್ತಮಲ್ಲಿ

ಮ||	ನರಕೀಟದ್ವಯಸಂಗರಕ್ಕೆ ಖಚರೇಂದ್ರಾಧೀಶನಿಂತೇಕೆ ಕಾ
	ತರನಪ್ಪೊಂ ಗಡಮೆಂದು ನಕ್ಕುಮದಟಿಂದಾನೊರ್ವನೊರ್ವಂ ವಿಯ
	ಚ್ಚರನೀ ಸೈನ್ಯಮನಂತಮಿರ್ವರಹಿತ‌ರ್ ಚಿಃ ನಾಣ ಪುತ್ತೆಂದು ದು
	ರ್ಧರ ಗಾತ್ರತ್ರಮನೊಲ್ದನಿಲ್ಲಿಱಿವರೇ ಬಲ್ಲಾಳ್ಗಳೇಕಾಕಿಯಂ		|| ೯೮ ||

ಕಂ||	ಅರಿಯಾವೊನವನ ಪೆಸರೇ
	ನರಾತಿ ಬಳ ಜಳಧಿವಳಯಮೆನಿವಿರುದು ಬಲಂ
	ಪಿರಿದಪ್ಪ ಚಕ್ರವರ್ತಿಗ
	ಮಿರದಿನಿತಂ ಮಾಡಿದಾತನಧಟೇವಿರಿದೋ		|| ೯೯ ||

			- 61 -

ವ||	ಎಂದೋರೊರ್ವರೊಂದೊಂದು ನುಡಿವುದುಂ ಮತ್ತೊಂದೆಡೆಯೊಳ್

ಕಂ||	ಗರಟಿಗೆಯುಕ್ಕಡದ ವಿಯ
	ಚ್ಚರರಂ ಪೇಸೇೞೆಕೊಂದರೋ ಭೋಂಕನೆ ನೋ
	ಡಿರೆ ಬೀದಿ ಬೀದಿಯಂ ದೆಸೆ
	ವರಿವರಿದಪರಿದರ ತೆಱನನಱಿವಿರೆ ಪೇೞಿಂ		|| ೧೦೦ ||

ವ||	ಎಂದತಿವಿಹಸ್ತ ನಗರನಾರೀಜನಂಗಳನಂಜದಿರಿಮಂಜದಿರಿಮೆನುತುಂ ರಾಜಮಂದಿರಾಂತ
	ಬಹಿರ್ಭಾಗ ಭೂಮೀತಳ ಪ್ರದೇಶದೊಳ್ ಮೇಳೈಸಿ ಬಂದು ನಿಂದ ಸೈನಿಕಪ್ರಧಾನರೊಳ್

ಕಂ||	ಕವಚ ನವರತ್ನ ದೀಧಿತಿ
	ನಿವಹಾರುಣ ಧವಳ ಕಿರಣಮಪರಾಜಿತನು
	ತ್ತವಳನಿಸೆ ದೂರಪಾತೇ
	ಷುವೇಧದೊಳ್ ಪುಣ್ಣ ಸರಲ ಪುದಿವಂ ಪೋಲ್ಗುಂ		|| ೧೦೧ ||

ವ||	ಅಂತು ನೆಱೆದ ಚಾತುರ್ದಂತಬಲಜಲಧರರಭಸಂ ಪ್ರಭಿನ್ನಬ್ರಹ್ಮಾಂಡಾಖಂಡಶಂಕೆಯಂ
	ಪುಟ್ಟಿಸೆ ತೊಟ್ಟನೆ ಕೊಳೆ ತದ್ವಿಯಚ್ಚರ ಸೇನಾ ವ್ಯಾಜೃಂಭಣಮಾ ಪ್ರಸ್ತಾವದೊಳ್
	
ಕಂ|| 	ಸ್ಕಂದನಮದಗಜಕೇತನ
	ಸಂದೋಹದೊಳೆಯ್ದೆ ಸೆಣಸಿದಂತಿರೆ ನಭದೊಳ್
	ಸಂಧಿಸಿ ನಿಂದುವು ಕೇತುಗ
	ಳಂದಪಜಯ ಹೇತುಗಳ್ ಖಗೇಂದ್ರಾಧಿಪನಾ		|| ೧೦೨ ||

	ಪೊತ್ತಿ ಪೊಗೆದುವು ದಶಾಶಾ
	ಭಿತ್ತಿಗಳುರಿದುದು ನಭಂ ನೆಲಂ ಮೂೞಗಿದುದೊಂ
	ಭತ್ತುಂ ಗ್ರಹಂಗಳೞ್ಕಾ
	ಡುತ್ತಿರ್ದುವು ಬಿದ್ದುವಳ್ಕೆ ಪಗಲುಳ್ಕಂಗಳ್		|| ೧೦೩ ||

ಉ||	ನಾಗತರಂಗಳೊಂದೆ ಕಳಭಕ್ಕೆ ಮೊಗಂದಿರಿದತ್ತು ಶೋಕದು
	ದ್ವೇಗದೆ ಸಾಲಭಂಜಿಕೆಗಳೞ್ತುವು ಪಟ್ಟದ ದಂತಿ ಪಟ್ಟದಿಂ
	ಪೋಗದೆ ಬಿೞ್ತುದೞ್ದುವಿಳೆಯೊಳ್ ನಿಧಿಗಳ್ ಕರುಮಾಡಮೋರೆವೋ
	ಯ್ತೋಗಡಿಸಿತ್ತು ಚಿತ್ತದ ಮುದಂ ಗಗನೇಚರಚಕ್ರವರ್ತಿಯಾ		|| ೧೦೪ ||

ಕಂ||	ಕುದುರೆಗಳ ಬಾಲದಿಂ ಕೆಂ
	ಡದ ತಂಡಂ ಭೋಂಕನುದಿರ್ದವದಿರ್ದತ್ತು ದಲೇ
	ಱಿದ ಸಿಂಹಪೀಠಮಿರದೋಱ
	ಲಿದುದು ಪುರಶ್ರೀ ತ್ರಿಖಂಡಭೂವಲ್ಲಭನಾ		|| ೧೦೫ ||

			- 62 -

	ಗೞಗೞ ಸುರಿದುವು ಕಣ್ಬನಿ
	ಪೞಲೆಪ್ಪದ ರೂಪಗಳ್ಗೆ ರಾಜ್ಯಾಂಗಂಗಳ್
	ಕೞಕುೞಮಾಗಿರ್ದುವು ತ
	ತ್ತೞಗುದಿದುವು ಭವನದೀರ್ಘಿಕಾಚ್ಚಜಲಂಗಳ್		|| ೧೦೬ ||

ವ||	ಅಂತು ವೈಹಾಯಸಭೌಮದಿಗ್ಭವಸೈನ್ಯಜಗೃಹೋದ್ಭೂತಂಗಳಯ್ದು ತೆಱದುತ್ಪಾತಂಗಳೊ
	ಡನೊಡೆ ನೆಗೆದುವಾಗಳ್

ಉ||	ಪಡೆವಳ್ಳಂಗೆ ರಥಾಂಗಹೇತಿ ನಡೆಯಲ್ವೇೞ್ ಬೇಗಮೀ ನಿನ್ನ ಪೆ
	ರ್ವಡೆಯಂ ನೀನೆನೆ ನಮ್ರಮೂರ್ತಿ ಬೆಸವೆತ್ತಾ ಬೀರವಟ್ಟಕ್ಕೆ ಮೆ
	ೞ್ಪಡೆ ಬೀರಾಂಗನೆ ಸೇಸೆಗೊಂಡ ಪಡೆಯಂ ಕೈಸನ್ನೆಗೆಯ್ದುದ್ದತಂ
	ನಡೆಯಲ್ವೇೞ್ದೊಡೆ ಮೇರೆದಪ್ಪಿದ ಲಯಾಂಶೈಕಾರ್ಣವಾಕಾರದಿಂ		|| ೧೦೭ ||

ವ||	ಪೆರ್ವಡೆ ನಡೆವುದುಂ ಇತ್ತ ಚಕ್ರವರ್ತಿಕುಲಧನಂಗಳುಂ ರಾಜ್ಯಚಿಹ್ನಂಗಳುಮುೞಿದುೞಿದ
	ಮಣಿಕನಕಾದಿ ಸಾರ ದ್ರವ್ಯಂಗಳಂ ವ್ಯಯಸಾಧ್ಯಸಾಧುವಾದ ಪುಣ್ಯನಿಮಿತ್ತಮನೇಕಮಾಗಧ
	ವಂದಿಬೃಂದಾರಕಬೃಂದಕ್ಕಿತ್ತು ನಾನಾವಿಧದ ಪದಿರ ಪಱೆಗಳೆಸೆಯೆ ಪಲವುಂ ತೆರದ
	ನಿಜಾನ್ವವಾಯ ವಿಜಯಧ್ವಜಂಗಳನೆತ್ತಿಸಿ ಶೂರಾಂಗರಕ್ಷಪರಿವೃತನಾಗಿ ಪೆಸರ ಕರಿತುರಗ
	ವರೂಥಂಗಳಂ ಪದವಿಯ ಮಕುಟಬದ್ಧ ಮಹಾ ಸಾಮಂತ ವೀರಭಟಕೋಟಿಗಟ್ಟಿ
	ದೇವಗುರುಪೂಜಾವಿಧಾನಾನಂತರಂ ಜ್ಞಾನ ಕುಲ ವಯೋವೃದ್ಧರನನುಕ್ರಮದಿಂ
	ಯಥಾಕಾರಮಂ ತಣಿಪಿ ಪ್ರಬಲ ಲಕ್ಷಾಕ್ಷೌಹಿಣೀಲಕ್ಷ್ಯಬಲಂ ಮುಂದಂ ನಡೆಯೆ ಕರು
	ಮಾಡದಿಂ ಪೊಱಮಟ್ಟು

ಕಂ||	ಧೃತಖೞ್ಗರಷ್ಟವರ್ಗಿಗ
	ಳತಿ ಚಟುಳರುಮೊಳಗಣೆರಡು ಕೆಲದೊಳ್ ಬರೆ ಭೂ
	ಪತಿ ಪೋಲ್ತನುರಗಶಾಖಾ
	ವೃತ ಜಂಗಮಸಾಂದ್ರ ರುಂದ್ರಚಂದನತರುವಂ		|| ೧೦೮ ||

ಹರಿಣೀ ವೃತ್ತಂ||	ಕನಕರಥಮಂ ದ್ವಾತ್ರಿಂಶದ್ವಿಶ್ರುತಾಯುಧಪೂರ್ಣಮಂ
	ಮನದ ಜವಮಂ ಗಲ್ದಿರ್ದಶ್ವಂಗಳಿಂ ವಿಭು ಮಾಡಿ ಕೇ
	ತನದ ಹರಿಗಳ್ ವಾದವ್ರಾತಂಗಳಿಂ ಮಿಳರ್ದಾಡೆ ತ
	ಕ್ಕನೆ ನುಡಿವುತಂ ಶೌರ್ಯಪ್ರಖ್ಯಾತನೊಳ್ ರಥಸೂತನೊಳ್		|| ೧೦೯ ||

ಕಂ||	ಅರದದ ಪೊಂಗಾಲಿಯ ಜೀ
	ರ್ಗರೆವಂದಮನಂತವೀರ್ಯಱಿದ ನಿನಗಂ
	ಪರಿವೆನಗಮೊಡನೆ ಕೇಡು
	ತರೆ ನಿನ್ನುಮನೆನ್ನುಮಂ ಪಱಂ ಕಾದಪನೇ		|| ೧೧೦ ||

			- 63 -

	ಎಂದು ಭಯವಶದಿನಿರದಾ
	ಕ್ರಂದಿಸುವಂತೆಸೆಯೆ ಬೇಱಿ ಶಂಖರವಂ ನಿ
	ನ್ನೆಂದಂತೆ ನಿರುತಮೆಂಬೊಂ
	ದಂದದಿನೊಡನೊಡನೆ ನೆಗೞೆ ಪೊಗೞೆ ಜಗಂಗಳ್		|| ೧೧೧ ||

	ಚಕ್ರಂ ಪ್ರಸನ್ನದಶ ದಿ
	ಕ್ಚಕ್ರಂ ಮುಂದಾಗಿ ನಡೆಯೆ ನಭದೊಳ್ ರಥ ಚ
	ಕ್ರಾಕ್ರಮಣಮಖಿಳ ವಸುಧಾ
	ಚಕ್ರಂ ಪಡೆಗಳ್ಕೆಯಾಗಿ ನಡುಗೆ ಸುರರ್ಕಳ್		|| ೧೧೨ ||

ವ||	ಅಂತು ಬಂದೆರಡನೆಯ ಬಾಗಿಲ್ವಾಡಮಂ ಪೊಱಮಟ್ಟು ಪುರಂಧ್ರೀ ಜನಮಿಕ್ಕುವ ಸೇಸೆಯುಮಂ
	ಲಾಜಾವರ್ಷಮುಮನಾಂತು ಬರೆವರೆ

ಕಂ||	ಅರಸರ ಬರ ಪಾರುತ್ತಿ
	ರ್ದ ರಾಜಕಂ ಬೇಗಮೆಱಗೆ ತನ್ಮಣಿಮಕುಟ
	ಸ್ಫುರಣಿಗಳಿಂದರೆ ರಾಗಂ
	ಬೊರೆದಂತೆಸೆದತ್ತು ರಾಜ ಭವನಾಂಗಳದೊಳ್		|| ೧೧೩ ||

ವ||	ಅವರಂ ನೇತ್ರತ್ರಿಭಾಗಾಪಾಂಗಸಮಗ್ರೇಕ್ಷಣಸ್ಮಿತದರಹಸಿತಹಸಿತಭ್ರೂವಿಕ್ಷೇಪಾಳಾಪ
	ಪರಿಹಾಸವಚನಂಗಳಿಂದಮವರವರಳವಿಗಳಿಂದೆ ಸಂತಸಂಬಡಿಸಿ ತದನುಗಮ್ಯಮಾನಂ
	ದಮಿತಾರಿ ರಾಜಮಂದಿರದಿಂ ಪೊಱಮಟ್ಟು ರಾಜಮಾರ್ಗದೊಳಗನೆ ಪೋಗಿ
	ಪೊಱವೊೞಲೊಳೊಡ್ಡಣಮನೊಡ್ಡವೇೞ್ದು ಸೇನಾನಾಯಕಂ	

ಉ||	ಶೂರಪದಾತಿ ಮುಂದೆ ಘಟೆ ಪಿಂದೆ ರಥಂ ನಡುವಿರ್ಕೆಲಂಗಳೊಳ್
	ಸಾರ ಹಯೋತ್ಕರಂ ನೆರೆದು ನಿಲ್ವಿನಮೊಡ್ಡಿ ನಿಜೇಶನಾಜ್ಞೆಯಂ
	ಪಾರುತುಮಿರ್ದನಿತ್ತಲಪರಾಜಿತನೂರ್ಜಿತಕೋಪರಾಜಿತಂ
	ದೂರದೆ ನಿಂದು ನೋಡಿ ರಿಪುಸೇನೆಯನಪ್ರಮಿತಾರಿಸೇನೆಯಂ		|| ೧೧೪ ||

ಮ||	ಅಗರಾಜಾಕೃತಿವಿಭ್ರಮಾನುಕರಣೋದಗ್ರಂಗಳಿಂ ನೋಡಿ ಮು
	ಯ್ವುಗಳಂ ಕಲ್ತ ಶರಾಸನಂ ಸಫಲಮಿಂದಾಯ್ತೆಂಬನಚ್ಚಿಂ ಮುಗು
	ಳ್ನಗೆ ನಕ್ಕಂಕದ ವೀರಲಕ್ಷ್ಮಿ ಪೆಱರ್ಗಿಲ್ಲೆಂಬನ್ನೆಗಂ ತನ್ನನಾ
	ವಗಮೊಲ್ದಿರ್ಪಿನಮೇರ್ವೆಸಕ್ಕೆಳಸಿದಂ ಸೌಜನ್ಯಕಂದಾಂಕುರಂ		|| ೧೧೫ ||


			- 64 -

			- ಗದ್ಯ -
			ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ತೃತೀಯಾಶ್ವಾಸಂ


			- 65 -

			ಚತುರ್ಥಾಶ್ವಾಸಂ

ಕಂ||	ಶ್ರೀರಮಣಂ ಜಿನಚಂದ್ರನು
	ದಾರಂ ಖೇಚರಬಲಾಬ್ಧಿಯಂ ತವೆ ಕಣ್ಣೊಳ್
	ಪೀರಲ್ ಬಗೆವವೊಲೌರ್ವಾ
	ಕಾರೇಕ್ಷಣನೀಕ್ಷಿಸುತ್ತುಮಿರ್ದವಯವದಿಂ		|| ೧ ||

ಉ||	ತಮ್ಮನನಾಗಳಂಬರಚರೇಶ್ವರಕನ್ನೆಗೆ ಕಾಪುವೇೞಿ ತ
	ಮ್ಮಮ್ಮನದೊಳ್ ಬಿಗುರ್ತು ನಗೆ ಕೆಯ್ಮಿಗಲೀ ಬೆಸಕಣ್ಣ ನೀನೆಯಾಂ
	ತಮ್ಮನೆ ನಾಳಿನಾಳ್ವೆಯೆನಗಪ್ಪೊಡೆ ನೀನೆನಗಲತ್ತಲಗ್ಗಮೆಂ
	ದಾಮ್ಮಗುೞ್ದಂದು ನಿಮ್ಮಡಿಗೆ ಸೂೞದಱಿಂ ಬೆಸಸೆನ್ನನನ್ನೆಗಂ		|| ೨ ||

ಕಂ||	ಎನೆ ಜಿನಚಂದ್ರಂ ಮತ್ತಂ
	ತೆನವೇಡೆನ್ನಾಣೆ ಮಾಣೆಯಪ್ಪೊಡೆ ನೀನೆಂ
	ದಿನಿತಾನುಂ ಸೂಱ್ ಸೂರುಳಿ
	ಸಿ ನಿರ್ಭಯಂ ಕೊಂಡು ಬಿಲ್ಲನಪ್ರತಿಮಲ್ಲಂ		|| ೩ ||

ಉ||	ಏಱಿಸಿ ನೀವಿ ಜೇವೊಡೆಯೆ ವೈರಿ ಗಜಂಗಳಜಂಗಳಂತೆ ಕಾ
	ಯ್ಪಾಱಿದುವಾ ಖಗೇಶ್ವರನ ಕಟ್ಟು ಕೞಲ್ದುದು ಖೇಚರರ್ ಮನಂ
	ಬೀಱಿದರೋರ್ವನೆಂದಗಿದ ಖೇಚರಕನ್ನೆಯ ಮೋನ ಸನ್ನೆಯುಂ
	ಪಾಱಿದುದೇವದೊಳ್ ಪುದಿದ ತಮ್ಮನ ಚಿತ್ತದೊಳಾಯ್ತು ಸಂತಸಂ		|| ೪ ||

ವ||	ಬಿಗಿದ ತವದೊಣೆಗೆ ಕೆಯ್ಯಂ ನೀಡಿ ನಿಶಿತಾಸ್ತ್ರಮನೊಂದನುರ್ಚಿಕೊಂಡು

ಕಂ||	ಕರದಿಂ ಸರಲಂ ಕಣ್ಣಿಂ
	ದರಾತಿಯಂ ತೂಗಿದೂಗಿ ರಿಪುಬಲಮಂ ಸಂ
	ಹರಿಸುವ ಬಗೆ ಬಗೆಯೊಳ್ ತ
	ಳ್ತಿರೆ ನಿಂದಂ ನಮ್ರಬುಧಜನಂ ಜಿನಚಂದ್ರಂ		|| ೫ ||

	ಖೇಚರಸೈನ್ಯಂ ವಿಜಯಾ
	ರ್ಧಾಚಲತಟಧಾತುರೇಣುರಕ್ತಂ ಪುರಭೃ
	ದ್ಗೋಚರ ಕೋಪಾಗ್ನಿಶಿಖಾ
	ರೋಚಿಃಪಟಳೋಪಲಿಪ್ತಮೆನಿಸಿದುದಾಗಳ್		|| ೬ ||
	
			- 66 -

	ಅಂತು ವಿಯದವನಿ ನಿಖಿಳದಿ
	ಗಂತಂಗಳೊಳೆಯ್ದಲಱಿಯದೆನಿಸಿದ ಚಾತು
	ರ್ದಂತಮನಪರಾಜಿತನೆೞೆ
	ದಂ ತನ್ನ ಮನಃಪ್ರಸ್ತಾರಿ ಪೌರುಷಮತಿಯಿಂ		|| ೭ ||

ವ||	ಅನ್ನೆಗಂ ವಿಪಕ್ಷೇಭಕಂಠೀರವನೆನಿಸಿದ ಪಾಪೇಭಕಂಠೀರವನೊರ್ವನೆ ನಿಂದುದಂ
	ಕಂಡಸಹಾಯನಂ ಗೆಲ್ದೊಡಂ ತೇಜಮಿಲ್ಲಾದೊಡಂ ಸೂೞಂ ಮಾಡಿದನೊಳ್ ಕಾದಲೆ
	ವೇೞ್ಕುಮೆಂದು ದಮಿತಾರಿ ಕೈವೀಸೆ ವಿಳಯಾನಿಳಂ ಬೀಸೆ ಮಸಗಿದ ಜಲನಿಧಿಯ	
	ಕಲ್ಲೋಲದಂತೆ ಪಿರಿದುಮುಲ್ಲೋಳಂ ಬೆರಸು ಬಂದು ತಾಗುವಾಗಳ್

ಕಂ||	ಅನಿತಿನಿತೆನಿಸದೆ ರಿಪುಬಲ
	ಮೆನಗಿನಿಸುಂ ನೆಱೆಯದೆಂಬ ಬಗೆ ಬಳೆದಿರೆ ನಿ
	ರ್ವಿನಿಸಿದನಾ ಜಿನಚಂದ್ರಂ
	ಮನಸ್ವಿಗೀ ಮೂಱು ಲೋಕಮಂ ಕಿಱೆದೆ ವಲಂ		|| ೮ ||

ವ||	ಆಗಳಂಬರಚರಬಲದ ಧನುರ್ವಲಂ ತೆಗೆನೆಱೆದು ಪೊಕ್ಕ ಕೂಕಿಱಿದಾರ್ದು ಪರಿಕಲಿಸಿ
	ಬಂದೊಂದೆವುಲ್ಲೆಗಂಬುದೊಟ್ಟಂತೆಲ್ಲ ಮೊರ್ವನನೆ ಲಕ್ಷ್ಮಂಮಾಡಿ ಶರಾಸಾರದಿಂ
	ದೂರಪಾತಮಿಸುವುದು ಮಸ್ತ್ರಚಯಮನಂಬುಗಳ್ ಕೂಡೆರೆದಂ ಮಂಬುವೀಡಿ ನಳವಿಗಗ್ಗಳ
	ಮಪ್ಪುದಱಿನೆಡೆಯೊಳ್ ಧನುರ್ಧರನ ಶರವರ್ಷಂ ನವಪಯೋದ ಪ್ರಮೋದ
	ಬಿಂದುವರ್ಷದಂತೆ ಕಳೆಯೆ ನಿಸರ್ಗಶೂರನುಂ ಕಟ್ಟಾಯ ಕಾಱನುಂ ಅಪ್ಪುದಱಿಂ
	ಪಾಪೇಭಕಂಠೀರವನಂತೆ ಮಾಣ್ದು ಮುನ್ನೇಱನನವರ್ಗಿತ್ತು ಬೞಿಯಂ
	
ಮ||	ಇಸೆ ಪೊಕ್ಕೆಚ್ಚ ಧನುರ್ಧರಾಸ್ತ್ರಚಯಮಂ ತನ್ನಂಬುಗಳ್ ಕೂಡೆ ಖಂ
	ಡಿಸೆ ಬಿಲ್ಲಂ ಬಿಸಟೆಕ್ಕೆಯಿಂ ಸುರಿಗೆಗಿೞ್ತಿಯ್ತರ್ಪವಂ ಶಾತ ಭ
	ಲ್ಲಸಹಸ್ರಂಗಳಿನಂಬರಕ್ಕೆ ತಲೆ ಭೂಭಾಗಕ್ಕೊಡಲ್ ಬಿೞ್ದು ಪೊಂ
	ಗೆ ಸುರರ್ ಬಣ್ಣಿಸೆ ಬಿರ್ದ ಮೆಚ್ಚು ಮೆಱಿದಂ ಕೋದಂಡನೈಪುಣ್ಯಮಂ		|| ೯ ||

ಕಂ||	ಕೂರಿದರಪ್ಪ ಧನುರ್ಧರ
	ಬೀರರನಿದಿರೊಳ್ ನಿಶಾತ ಶರಹತಿಯಿಂ ನಿ
	ರ್ದಾರಿಸೆ ಸಮರ ಪ್ರಥಮ
	ಪ್ರಾರಂಭಮೆ ಪೋಲ್ತುದಂತಕಾಪೋಶನಮಂ		|| ೧೦ ||

ವ||	ಅಂತು ಧನುರ್ವಲದ ಮೊನೆ ಮುಱಿವಂತೆ ಪಲವುಮಱಿಕೆಯ ಬಿಲ್ಲ ನಾಯಕರ್ಕಳುಗ್ರಸಾ
	ಯಕದಿಂ ಸಾಯೆ ಬಿಲ್ಲಕೊಪ್ಪನೂಱಿ ದೀನಜನತಾಕಲ್ಪದ್ರುಮಂ ರಥಿಗಳಂ ಗಱಿಸನ್ನೆಗೆಯ್ವುದುಂ
	ಅವರ್ ತಂತಮ್ಮ ಸೂತರಂ ರಥಮಂ ಚೋದಿಸಲ್ವೇೞ್ವುದುಮವರನಿಬರುಮೇಕಾಗ್ರಹ
	ಗ್ರಹಣ ನಿಯುಕ್ತರೆಂಬನ್ನೆಗಂ ಸ್ಯಂದನಾಶ್ವಂಗಳನೊಂದೆ ದೊರೆಯೊಳ್ ಪರಿಯೆ ಪರಿಚೋದಿಸಿ
	ಬಾಣಪಾತಪ್ರಮಾಣದೊಳ್ ನಿಱಿಸುವುದುಂ

			- 67 -

ಕಂ||	ಅಪರಾಜಿತ ತೇಜೋರೂ
	ಪ ಪಾವಕಂ ಕಣ್ಣೊಳುಳ್ಕೆ ಕಾದದೆ ಸೋಲ್ತಂ
	ದುಪಸಂಹಿರಿಸುತೆ ನಿಜ ಶೌ
	ರ್ಯ ಪರಮಕೋಟಿಯನುದಾತ್ತಕುಲರಧಿಕ ಬಲರ್		|| ೧೧ ||

ವ||	ಬಿಲ್ಲುಂ ಬೆಱಗುಮಾಗಿ ಚಿತ್ರನ್ಯಸ್ತರೂಪುಗಳಂತೆ ನಿಶ್ಚಳೀಭೂತರುಮಪಕ್ಷ್ಮ ಪಾತರು
	ಮಾಗಿ ನೀಡುಂ ನೋಡಿ ಬೞಿಯಮೆಂತಾನುಂ ಕೃತಾವದಾನರಾಗಿ ಪೆಱಗಿರ್ದ
	ತಮ್ಮಾಳ್ದನುಮನುಱದೆ ಮುಂದಿರ್ದ ಪಾಪೇಭಕಂಠೀರವನುಮಂ ಬಗೆದು
	ತೆಗೆದಿಸುವುದುಂ ಮಾರ್ಕೊಂಡು ಬಿಲ್ವೊಯ್ದು	

ಕಂ||	ರಥಿಗಳನಗ್ರಸ್ಥಿತ ಸಾ
	ರಥಿಗಳನಿಸೆ ಸೀರಪಾಣಿ ಸಲೆ ರಥದ ಮನೋ
	ರಥದೊಡನೆ ಮಡಿದರೆಂದತಿ
	ರಥಸಮರಥರಾಮಹಾರಥಾರ್ಧರಥರ್ಕಳ್		|| ೧೨ ||

	ಬಲಭದ್ರನನಿಸೆ ರಥಿಸಂ
	ಕುಳಮಾತನ ಮೇಲೆ ಸರಲ ಸರಿ ಸುರಿದುವಸಂ
	ಗೊಳೆ ನೀಳದೆ ಬೆಟ್ಟದ ಮೇ
	ಗಳವಲ್ಲದೆ ಸುರಿವ ಕಾರ ಸರಿಗಳ ತೆಱದಿಂ		|| ೧೩ ||

ವ||	ಮತ್ತಮೆತ್ತಮಾವರಿಸೆ
	
ಕಂ||	ಮಂದೈಸಿ ಪಾಯ್ದ ಸಾಯಕ
	ಸಂದೋಹದಿನಭ್ರಮಾರ್ಗಮಾರ್ಗಂ ಕಾಣಲ್
	ಬಂದುದಣಮಿಲ್ಲ ಶರಭಯ
	ದಿಂದೋಡಿದುದಕ್ಕುಮೆಂಬ ನುಡಿ ಪರೆವಿನೆಗಂ		|| ೧೪ ||

ವ||	ಅಂತಿಸುವ ಚಾಪಧರನೀರದನಿಕರದ ಶರಾಸಾರಮಂ ಮಂಜಿನ ಮೞೆಯನಹಿಮ
	ಕಿರಣನಾತ್ಮಕಿರಣಂಗಳಿಂ ಕಿಡಿಸುವಂತೆ ತನ್ನಂಬುಗಳಿಂ ಕಡಿಕಡಿದು ಕಿಡಿಸಿ ಶೀಘ್ರ
	ಮೆಚ್ಚಿಚ್ಚೇಕಸಮಯದೊಳನೇಕ ಧ್ವನಿಗಳಾನನೇಕಸಮಯದೊಡನಾ ಚಾಪಧರರಂ ಬಿದಿಯ
	ಸಮಕಟ್ಟಿಂಗೆ ಕೊಲ್ವಂತೆ ಪೇಸೇೞೆ ತವೆ ಕೊಲೆ

ಕಂ||	ತುರಗಾಧಿರೂಢರಾರ್ದನಿ
	ಬರುಮೋಳಿಯೊಳೊಂದೆ ದೆಶೆಯೊಳುತ್ಖಾತಾಸಿ
	ಚ್ಛುರಿತ ಭುಜಪರಿಘರೊಂದೊ
	ರ್ವರ ಸೆಣಸಿಂ ಲಗ್ಗೆಗೆಯ್ದು ಪಾಯಿಸೆ ಜವದಿಂ		|| ೧೫ ||

			- 68 -

	ಪರಿವುವು ತೊಡರ್ದೆಡೆಯೊಳ್ ಪಂ
	ಜರದೊಳ್ ಸೆಱಿಯಿರ್ದ ಹರಿಗಳಂತಿರೆ ತಾಂ ಪಂ
	ಜರದೊಳ್ ನೆಟ್ಟನೆ ಮಿಡುಕುವ
	ಹರಿಗಳ್ ಬಹುವೈಧ್ಯಮಿಸುವುದುಂ ಬಲದೇವಂ		|| ೧೬ ||

ವ||	ಅಂತು ಕೃಂತಾಂತಪಾಶ ಬಂಧಂಗಳಾದಂತೆತತ್ತಲುಂ ತಳರದೆ ತೀವ್ರ ಪತತ್ರಿ ಭರಮಂ
	ಪೇಱೆ ಮೊಗಮನೋಱಿ ಸುರಳ್ದೆಯ್ಕಪಿಂಡಿನಂತೆ ಕೂಡೆ ಕುದುರೆಯ ದೞಂ ಕೆಡೆವುದುಂ
	ಘೋೞಾಯ್ಲರ್ ಕಿೞ್ತ ಬಾಳ್ವೆರಸಿದಿರನಂದಿರದೆಯ್ತರೆ

ಮ||	ತೊಡೆ ತೋಳ್ ಮುಯ್ವು ಕದಂಪುರಂ ಪರಡು ಕಯ್ ಮುಂಗಯ್ ಮೊಗಂ ಪೊರ್ಕುಕಿ
	ೞ್ಪೊಡೆ ಮೇಗಾಲ್ ವೆರಲುಂಗುಟಂ ಬರಿ ನೊಸಲ್ ನಿಟ್ಟೆಲ್ವು ಗೋನಾಳಿ ಬೆನ್
	ಮಡಕಾಲ್ ಕಣ್ ಕಿವಿ ಮೂಗು ಬಾಯ್ ಬಸಿಱುಗುರ್‌ ಪುರ್ವಳ್ಳೆ ಪಲ್ಕೆಕ್ಕೆಕಾ
	ಲಡಿಯೆಂದಿಂತಿವನುರ್ಚಿ ಪೋದುವಿಸೆ ತತ್ಸೌಜನ್ಯಕಂದಾಂಕುರಂ		|| ೧೭ ||

ವ||	ಅಂತು ತುರಗಬಲಮೆಲ್ಲಮಂ ತವಿಸಿ ಪಿಂತಪ್ಪರನಲ್ಲದೆ ಮುಂತಪ್ಪರಂ ಕಾಣದೆ ಮಂದ
	ಮಾರುತಾಂದೋಳಿತ ಲುಳಿತಾಳಕ ವಲ್ಲರೀ ಸಮುಲ್ಲಾಸನುಂ ಪರಿಸನ್ನಾದ್ವಯನುಂ ಪಾಪೇಭ
	ಕಂಠೀರವನಾ ವಿಜಯ ಶ್ರಮಮನಾಱಿಸುತ್ತುಮಿರೆ ದಮಿತಾರಿಯ ನೋಡುವುದುಮಂ
	ತಮ್ಮ ಬಲಮೞ್ಕಾಡುವುದುಮಂ ಸೆಱೆಯನೋಸರಿಸಿ ಮೊಗವಡಂದೆಱೆದು
	ನಾಗತರಂಗಳನಭಿನಿಷಾದಿಗಳ್ ಕೀಱಿಯುಮಣೆದು ತೋಱಿಯುಂ ಬಿಟ್ಟಿಕ್ಕಿದಾಗಳ್
	ಪಕ್ಕರೆವೆರಸೆಱಂಕೆವರಸಿದ ಜಂಗಮಕುಳಚಳಂ ಬರ್ಪಂತೆ ಪಾಱಿಪರಿತರ್ಪಾನೆಯ ಘಟೆಯಂ
	ಕಂಡು ತಾಂ ಸಿಂಹವರ್ಣನುಂ ಸಿಂಹಾನೀಕನುಂ ಪಾಪೇಭಕಂಠೀರವನುಮಪ್ಪುದಱಿಂದ
	ಮೆಯ್ದೆ ಮುಳಿದು

ಕಂ||	ಗಜವೈರಿಮುಖದ ಬಾಣ
	ವ್ರಜಂಗಳಿಂ ತೆಗೆದು ಸೀರಧರನಿಸೆ ಮದವ
	ದ್ಗಜಮಸ್ತಕದೊಳ್ ಪಾಯ್ದುವು
	ಗಜಾರಿ ಪಾಯ್ವಂತೆ ನಿಶಿತ ಬಾಣಾವಳಿಗಳ್		|| ೧೮ ||

	ಆಯಸಮಣಮಲ್ತು ಪರರದ
	ನಿಯನಿಕ್ಕುವುದಂತುಮಾನೆಯೊಳ್ ಕಾದೆ ನಿಷಾ
	ದಿಯನುರುಳೆಚ್ಚ ಗಜಪ್ರಿಯ
	ತೆಯನಹಿತ‌ರ್ ಪೊಗೞಿ ಸೀರಹಸ್ತಂ ಮೆಱಿದಂ		|| ೧೯ ||

ಕಂ||	ಅಪರಾಜಿತನಿಸೆ ಗಂಧ
	ದ್ವಿಪಂ ಮೊಗಂದಿರಿದು ತನ್ನ ಬಲಮೆನೆ ತುೞಿದ

			- 69 -
	
	ತ್ತುಪಕಾರಿಗೆಮದದೂಷಿತ
	ನಪಕಾರಂಗೆಯ್ವನೆಂಬುದೊಂದಚ್ಚರಿಯೇ		|| ೨೦ ||

ವ||	ಅಂತತಿ ಕುಪಿತ ಕಿಶೋರಕೇಸರಿಯಂತೆ ಪರಾಕ್ರಮೈಕಸಹಾಯನಾಗಿ ಮದಾಂಧಗಂಧ
	ಸಿಂಧುರಘಟೆಯಂ ಮೇಗಣ ನಿಷಾದಿ ಯೋಧಾಗ್ರಗಣ್ಯರುಮಂ ಮೊಗಂದಿರದೆ
	ಮೊಗಂದಿರಿಸುವ ಬೆಸದೊಳ್ ತೊಡರ್ದು

ಉ||	ಖಗರಾಜೇಂದ್ರಗಜೇಂದ್ರರುಂದ್ರ ಘಟೆಗಂದೆಚ್ಚಂಬುಗಳ್ ರೋಮಾ
	ಜಿಗಳಂ ತಪ್ಪಿದೊಡಲ್ತೆ ತಪ್ಪುಗೆ ಮೃಗೇಂದ್ರಾಭಂಗಳಂ ವೈರಿದಂ
	ತಿಗಳುಂ ನೆಟ್ಟನೆ ತೊಟ್ದೆನೆಚ್ಚೊಡೆ ಕೃತಾಸ್ತ್ರಂ ತಪ್ಪದಾ ಧನ್ವಿ ತ
	ಪ್ಪುಗುಮೆಂ ಸಯ್ದನೊ ಸತ್ಯದೊಳ್ ಶರದೊಳಾ ಪಾಪೇಭಕಂಠೀರವಂ		|| ೨೧ ||

ಕಂ||	ಆ ನಾರಾಚಕೆ ಸಮದ ಘ
	ಟಾನೀಕಂ ಸಾಲೆ ಸೋಲೆ ನೆರೆಯೆ ನೆಱಂ ಚಿ
	ತ್ರಾನೀಕನೆಂಬಗುರ್ಬಿನ
	ಸೇನಾಪತಿಯೊಸೆದು ತಾಗೆ ಹಲಿ ನಿಂದಾಂತಂ		|| ೨೨ ||

	ಅವರೊಂದೊರ್ವರನಿಸುವತಿ
	ಜವದಿಂದೊಂದೊರ್ವರ ರಥದೊಂದೊರ್ವರ ನ
	ಚ್ಚುವ ಕೇತನಮೊಂದೊರ್ವರ
	ಕವಚಂ ಪೂಣ್ದುವು ನಿಶಾತ ಶರಕೋಟಿಗಳಿಂ		|| ೨೩ ||

ವ||	ಅಂತು ತೋಡಂ ಬೀಡುಂ ಕಾಣಲಾಗದಂತಂದೊರ್ವರನಿಸುವಂಬನಂಬಿಂ ಕಡಿದು ನೀಡುಂ
	ಬೇಗಂ ಕಾದುತ್ತುಮಿರ್ಪಿನಂ ತೆಱಪು ವೆತ್ತು ಪಾಪೇಭಕಂಠೀರವನೆಚ್ಚೊಂದಪೂರ್ವಸಾಯಕಂ
	ಚಿತ್ರಾನೀಕನಂ ನೆಱಗೊಳ್ವುದುಂ ತದ್ದಮಿತಾರಿಯ ಬಲದ ತೋಳ್ಪಱಿದು ಬೀೞ್ವಂತಾತಂ
	ಬೀೞ್ದುದುಮಂಬರಚರಶ್ರೀಕಾಂತೆಗೆ ಬಳಮರ್ದಿಕ್ಕುವಂತಾತನಿಕ್ಕು ವುದಂ ಕಂಡು
	ಸಂವಾಹಿತಸಮಸ್ತಬಲಂ ಮಹಾಬಲನೆಂಬೊಂ

ಹರಿಣೀವೃತ್ತಂ||	ಇಳಿಸಲಿಳಿಸಲ್ ಮಾರ್ಕೊಳ್ ಮಾರ್ಕೊಳ್ ಪುಗಲ್ ಪುಗಲೆಂದು ಸಂ
	ಗಳಿಸಿ ಸರದಿಂ ಕೊಳ್ ಕೊಳ್ಳೆಂದೆಚ್ಚೊಡೆಚ್ಚ ಶರಂಗಳಂ
	ಮುಳಿದು ಕಡಿದು ಸೀಳ್ದುಂ ನೇರ್ದುಂ ನಿಜಾಸ್ತ್ರದಿನೇಂ ಮನಂ
	ಗೊಳಿಸಿದನೊ ಸೀರಾಸ್ತ್ರಂ ನೋೞ್ಪಿಂದ್ರ ರುಂದ್ರ ಸಭಾಳಿಯಂ		|| ೨೪ ||

ವ||	ಅಂತು ಮೇಲ್ವಾಯ್ದು ಕಾದುತ್ತಿರ್ದ ಪಾಪೇಭಕಂಠೀರವನ ಮುನ್ನಿನ ಭವದ ವಿದ್ಯೆಗಳ್
	ಬೆಸನಂ ಬೇಡಿ ಬಂದು ಮುಂದೆ ನಿಲೆ

ಕಂ||	ಆ ಗಗನೇಚರನುಂ ಧನು
	ರಾಗಮವಿದ್ಯಾಗಮೈಕನಿಧಿ ವಿದ್ಯೆಗಳಿಂ

			- 70 -

	ಪೋಗದೆ ಕಾದುತ್ತಿರೆ ತೆಱ
	ಪಾಗಲೊಡಂ ಹಲಧರಾಸ್ತ್ರಮುರ್ಚಿದುದವನಂ		|| ೨೫ ||

ವ||	ಅಂತಂಬು ಕೊಳೆಯುಂ ದಿವ್ಯಶರವ್ಯದಂತೆ ಬೞಲದೆ ಮಹಾಬಳಂ ತನ್ನ ವಿದ್ಯೆಗಳಂ
	ಬೆಸಸುವುದುಂ ಸೌಜನ್ಯಕಂದಾಂಕುರಂ ತನ್ನ ವಿದ್ಯೆಗಳಂ ಬೆಸಸದಿರೆಯುಂ ಅಳ್ದನ
	ಮನಮನಱಿವನುಜೀವಿಗಳಂತೆ ವಿದ್ಯಾದೇವತೆಗಳ್ ಮಹಾಬಳನ ವಿದ್ಯೆಗಳೊಳ್
	ಪೊಣರ್ವುದುಮವರೊಳೆ ಸೆಣಸಿದಂತೆ ವೈರಿಭೂರುಹಕುಠಾರನ ಶರಂಗಳವಱಿಂ
	ಮುನ್ನೆಮೆಯ್ದಿ

ಕಂ||	ಅವನುಮನಿರದಂತಕಮುಖ
	ವಿವರಮನೆಯ್ದಿಪುದುಮಿತ್ತ ರತ್ನಗ್ರೀವಾ
	ದ್ಯವಶಿಷ್ಟಖಚರೊಡನ
	ರ್ಣವ ನಿನದದಿನಾರ್ದು ನೆರೆದು ನೂಂಕಿದರಾಗಳ್		|| ೨೬ ||

ವ||	ಅಂತು ಕಿೞ್ತ ಬಾಳ್ಗಳ ಗೊಂದಳ ಬೆಳಗುಗಳ ಬಳಗಂಗಳೊಳಾಗಸವಳಯಮೆಲ್ಲಂ
	ಕುವಳಯಿತಮಾಗೆ ಬಂದು ತಾಗುವುದುಂ -

ಕಂ||	ತುಡೆ ನೂಱಿಸೆ ಸಾಸಿರಮಾ
	ಪಡೆಯಂ ಕೊಳೆ ಲಕ್ಕೆ ಲೆಕ್ಕಮಾಗುರ್ಚಿದುವ
	ೞ್ದಿಡಿದುವು ಕುಱಿದಱಿದಱಿದುವು
	ಕಡುಪಿಂದಿಸೆ ವಿಬುಧವನಜವನಕಳಹಂಸಂ		|| ೨೭ ||

	ಏಕಾಕಿಯಿನೞಿದುದು ಕೋ
	ಟಾಕೋಟಿ ವಿಯಚ್ಚರೇಂದ್ರವಾಹಿನಿ ಪುಣ್ಯಾ
	ನೀಕಂ ಪಡೆಗುಂ ಪಾಪಾ
	ನೀಕಂ ಪಡೆಗುಮೆ ಜಯಾಂಗನಾ ಸಂಗಮುಮಂ		|| ೨೮ ||

ವ||	ಎಂದಮರರಂಬರತಲದೊಳ್ ಚೋದ್ಯಂಬಟ್ಟು ಬಾಯಂ ಬಿಟ್ಟು ಬಣ್ಣಿಸೆಯುಮಕಲಂ
	ಕಾಚಾರಸಾರಂ ಖಚರಬಲಮನರೆದು ಸಣ್ಣಿಸೆಯುಂ ಅಂಬಿನ ಮೊನೆಯೊಳೆ ತವೆಯುಂ
	ರತ್ನಗ್ರೀವಾದಿಗಳ್ ವಿದ್ಯಾಸಾವಗ್ರೀಸಮಗ್ರರುದಗ್ರ ವಿದ್ಯೆಗಳಂ ಬೆಸಸುವುದುಮವು ಬೆಸವೆತ್ತ
	ಕಟ್ಟಾಳಂತೆ ನಾನಾವಿಧೋಗ್ರ ರೂಪ ಗ್ರಹಣದಿನಗುರ್ವುಮದ್ಭುತಮುಮಾಗಿ

ಉ||	ಜಲದಾಡಂಬರ ರೂಪದಿಂ ಕೆಲವು ವೇತಾಳಾವಳೀ ವೇಷದಿಂ
	ಕೆಲವದ್ರಿಪ್ರತಿರೂಪದಿಂ ಕೆಲವು ವಿದ್ಯುದ್ದಾಮ ವಿಸ್ಫೂರ್ಜದಿಂ
	ಕೆಲವರ್ಕಪ್ರತಿಭಾಸದಿಂ ಕೆಲವು ಸಿಂಹ ವ್ಯಾಘ್ರಸರ್ಪಂಗಳಿಂ
	ಕೆಲವುಗ್ರಾನಳ ದೀಪ್ತಿಯಿಂ ಕೆಲವು ಸಯ್ತೆಯ್ತರ್ಪುದುಂ ವಿದ್ಯೆಗಳ್		|| ೨೯ ||

			- 71 -

ಹರಣೀವೃತ್ತಂ||	ಪವನನಿನವಂ ಮಂತ್ರಪ್ರಧ್ವಾನದಿಂದವನಾ ಸುಹೃ
	ತ್ಪವಿಗಳಿನವಂ ಸ್ತ್ರೀಸಂಘಾತಂಗಳಿಂದವನುಗ್ರ ರಾ
	ಹುವಿನವನುಗ್ರಾವಿಷ್ಟಾಷ್ಟಾಪದ ದ್ವಿಜರಾಜರಿಂ
	ದವನುದಕದಿಂ ಮಾರ್ಕೋಂಡಾಂತಾಂತವಂ ಹಳಿ ಗೆಲ್ವುದುಂ		|| ೩೦ ||

ವ||	ಕಿಡಿಗುಟ್ಟಿದಂತೆ ವಿದ್ಯಾದೇವತಾಧಿಷ್ಠಿತಮಪ್ಪಂಬಂಬಿನೊಳ್ ಪಳಂಚೆ ಪುಟ್ಟಿದ ಕಿಚ್ಚಿನ
	ನಟ್ಟನಡುವೆ ನಿಂದುರಿವನುವರಮಂ ಬಾರಿಸಲೆಂದೆಡೆವೊಕ್ಕಗ್ನಿಕುಮಾರನಂತಿರಾತನ ಶರಪಾತನ
	ಭಯದಿಂ ಕೆಲರ್ ನೆಲದೊಳ್ ನಿಲ್ಲದಾಕಾಶಕ್ಕೊಗೆದೊಳ್ತೊಡಗೆ ನೆಗೆದಂಬರಿಗುಮಾಯು
	ತಪ್ಪರನೆಂಬ ನುಡಿಯಂ ನನ್ನಿ ಮಾಡಿ ಸುರುಳ್ದುರುಳ್ವಿನಂ ಕೊಳೆ ಕೆಡದರ್ ಕೆಲರ್ ಮಿೞ್ತು
	ಗಾಡಿಯುಂ ಬರ್ದುಂಕಲಾಗದೆಂಬ ಮಾತಂ ತಿಬ್ಬಂ ಮಾಡಿ ಸೌಜನ್ಯಕಂದಾಂಕುರನ ಶರಕ್ಕಳ್ಕಿ
	ಬೆಳ್ಕರ್ತೋಡೆಯುಂ ಬೆನ್ನನಟ್ಟಿ ನಟ್ಟ ಜಟ್ಟಗೆಯಿಂ ಮಿಟ್ಟೆಗೊಂಡಚಿಟ್ಟಿಯಂತೆಯುಂ
	ಬಡಿಗೊಂಡ ಮೊಲದಂತೆಯುಂ ತಲೆಕೆಳಗಾಗಿ ಬಿೞ್ದರ್ ಕೆಲರುರದೊಳ್ ನಟ್ಟಂಬನಾಳ್ದೊಂ
	ಮುನ್ನಂ ಮೂದಲಿಸಿದೊಡಾ ಹೃಚ್ಛಲ್ಯಮಂ ಕಳೆವಂತೆ ಕಿೞ್ತು ಕಳೆದು ನೋಡೆ ನೋಡೆ
	ತಮ್ಮೋಟಕ್ಕೆ ತಾಮೆ ನಾಣ್ಚಿದರ್‌ ಕೆಲರೋಡುವಾಗಳಾಳ್ದಂ ಮೂದಲಿಸೆ ಮುಗೞ್ದು ನಡೆದು
	ಸತ್ತರ್ ಕೆಲರ್ ತಮ್ಮ ಮನೋನಯನವಲ್ಲಭೆಯರನಗಲ್ದು ಮನೋಭವನಂಬೇಱಿಂಗಳ್ಕಿದರ್
	ಅರೆಬರ್ ಜೈನಶಾಸನ ಚೂಡಾಮಣಿಯಂಬೇಱೆ ಮಗಮುಂಟೆಂದು ಸತ್ತರ್ ಕೆಲರ್‌
	ಪುಣ್ಣ ಕೆಂಪೆ ಕಣ್ಗೆವಂದಂತೆ ಪಾಪೇಭಕಂಠೀರವನ ದೆಸೆಯನೆ ನೋಡಿ ನೋಡಿ
	ಗತಜೀವಿತರಾದರ್‌ ಅಂತಣ್ಮಿದರುಮಂಜಿದರುಂ ಪುಣ್ಯ ಪೆಣನುಮಾಗಿ ದಮಿತಾರಿಯ
	ಬಲಂ ಚಂದ್ರಬಲವಿಲ್ಲದಂಕಕಾಱನಂತೆ ಸೋಲ್ತು ಮೂರ್ತಿಬಲಮಿಲ್ಲದ ಮಲ್ಲನಂತಿಕ್ಕು
	ಪಟ್ಟು ಬಾಹುಬಲಮಿಲ್ಲದ ರಾಜಪುತ್ರನಂತೆ ತಕ್ಕುಗೆಟ್ಟು ನೆಲಬಲಮಿಲ್ಲದ ನೆಲವತ್ತಿಗನಂತೆ
	ಕಟ್ಟು ಕೞಲ್ದು ದೈಬಲಮಿಲ್ಲದ ಸೇವಕನಂತೆ ಮುಟ್ಟುಗೆಟ್ಟು ಗ್ರಹಬಲಮಿಲ್ಲದ ಜನ್ಮಿಗನಂತೆ
	ಪೆರ್ಚಿಲ್ಲದೆ ಅನುಬಲಮಿಲ್ಲದ ಪೊಕ್ಕಿಱಿವನಂತೆ ಮನಂಗುಂದಿ ಮೂಲಬಲ
	ಮಿಲ್ಲದತುೞಿಲಸಂದನಂತೆ ಬಿಲ್ಲೊಳ್ಮೊಟ್ಟನಾಗಿ ಚಾತುರ್ಬಲಮಿಲ್ಲದರಸನಂತೆ ಕಣ್ಗೇಳಿದನಾಗಿ
	ಬೆಂಬಲಮಿಲ್ಲದ ಕನ್ನಗಳ್ಳನಂತೆ ಜೋವಂಬೊತ್ತಿರ್ಪಿನಂ ಪರಪರಿವಾರ ಸ್ತಿಮಿತಂ
	ಸ್ತಿಮಿತಸಾಗರತನೂಜನಿಸೆ

ಕಂ||	ದೇವರೊಡವೊಗೞಿ ರತ್ನ
	ಗ್ರೀವನನೆಚ್ಚಂಬು ನೆಲಕೆ ವಾರದೆ ತಲೆ ರ
	ತ್ನಾವಳಿಖಚಿತಕಿರೀಟಶಿ
	ರೋವರ್ಣಂ ನೆಲಕೆ ವಂದು ತಂದುದಗುರ್ವಂ		|| ೩೧ ||

	ಉಗ್ರಾಹವದೊಳ್ ಹಳಿ ರ
	ತ್ನಗ್ರೀವನನಿಕ್ಕಿ ಸೈನ್ಯದೊಳ್ ನೆಱವಕ್ಕೆಂ
	ದಗ್ರಜನಂ ಕೃತಚಾಪಶ
	ರಗ್ರಹಣದನಂತವೀರ್ಯನಱಸುವ ಬಗೆಯಂ		|| ೩೨ ||

			- 72 -

ವ||	ಗುಹಾಮುಖದಿಂ ಪೊಱಮಡುವ ಶಿಶುಮೃಗರಾಜನಂತೆ ವಿಮಾನದಿಂ ಪೊಱಮಟ್ಟು
	ಕನಕಶ್ರೀಗಂ ವಿದ್ಯಾದೇವತೆಗಳಂ ಕಾಪುವೇೞ್ದು ಬರ್ಪವಂ ವಿಕ್ರಮೈಕರಸನನಪರಾಜಿತಂ
	ಸದೇಹಮಾದ ತನ್ನ ಪರಾಕ್ರಮಮನೆ ಕಾಣ್ಬಂತೆ ಕಂಡು ವಿಸ್ಮಯಾಕ್ರಾಂತಚಿತ್ತನಪ್ಪುದುಂ
	ಅನಂತವೀರ್ಯಂ ವಿನಯಾವನಮಿತೋತ್ತಮಾಂಗನಗ್ರಜಾತಪಾದಪಯೋಜಾತಂಗಳ್ಗೆಱಗಿ
	ಕತಿಪಯಾವಶೇಷಮಾದ ತವುಕಲ ಕಲಹಮನೆನಗೆ ದಯೆಗೆಯ್ವುದೆಂದು ಬೇಡಿಕೊಳ್ವುದುಮಣ್ಣ
	ನಿತ್ತಮಿತ್ತ ದಮಿತಾರಿಯುಮಮಿತಾರಿ ಪರಾಜಯವಿಜಯ ವಿರಾಜಿತನಪ್ಪ ಪರಾಜಿತನಿಂದಂ
	ತನ್ನ ಚಾತುರ್ದಂತ ಬಲಮಱಿದೊಡಂ ಮನೋಬಲಮಱಿಯದೆ ಕಾಳೆಗಮಂ ಸೊಲ್ತೊಡಂ
	ಚಲಮಂ ಸೋಲದೆ ತನ್ನ ಪಕ್ಷಂ ಸತ್ತೊಡಂ ಮಾತು ಸಾಯದೆ ತೋರ್ಪುಗೆಟ್ಟೊಡಂ
	ಕೂರ್ಪುಗಿಡದೆ ತೇಜಂ ತೊಲಗೆಯಮಾಯ ತೊಲಗದೆ ಶ್ರೀಗೆ ಗೆಂಟಾಗಿಯುಂ ಯಶಶ್ಶ್ರೀಗೆ
	ಗೆಂಟಾಗದೆ ಸಾಮ್ರಾಜ್ಯಪಟ್ಟಂ ಪದುಳಮಾಗದೆಯುಂ ಬೀರಪಟ್ಟಂ ಪದುಳಮಾಗೆಯುೞಿದ
	ಮೊದಲ ಬಲಂಬೆರಸು

ಚಂ||	ತನಗಿದಿರಾದ ದಂತಿಹಯ ಮಾನವಸೇನೆಯನೆಚ್ಚನಂತವೀ
	ರ್ಯನ ಶರದೃಷ್ಟಿಯೊಳ್ ಗಗನದಿಂ ನವಳೋಹಿತವೃಷ್ಟಿಗಳ್ ವಲು
	ಮ್ಮೆನೆ ಕೊಳೆ ನಾಂದು ಕೆಂಪೆಸೆದು ತೊಟ್ಟನೆ ಬೆಳ್ಳಿಯ ಬೆಟ್ಟಮಲ್ತು ಜಾ
	ದಿನ ನಗಮೆಂಬ ಶಂಕೆಯನೆ ಮಾಡಿದುದಾ ವಿಜಯಾರ್ಧಪರ್ವತಂ		|| ೩೩ ||

ವ||	ಅಂತು ಬಲ್ಗಾಳೆಗಮೆನಿಪ ಬಿಲ್ಗಾಳೆಗಮಂ ನೀಡುಂ ಕಾದುವನ್ನೆಗಂ ಅೞಲಿಗರುಂ
	ಮೇಗಾಯ್ಲರುಮಪ್ಪನ್ವಯಾಗತ ನಭೋಗತಿಗಳ್ ಬಿಲ್ಗಂ ಸರಳ್ಗಮಣ್ಮುಗೆಟ್ಟು ಮಿಟ್ಟೆಡೆಯು
	ಮಾಗಿ ತೊಟ್ಟನೆ ನೆರೆದುರುಳೆ ನೂಂಕುವುದುಂ ಬಿಲ್ಲನಂಬುವನೊರ್ಕೈಸಿ

ಕಂ||	ಮುನಿದಾನೆಯಿನಾನೆಯನ
	ಶ್ವನಿಕಾಯದಿನಶ್ವನಿಕರಮಂ ಮಾನವರಿಂ
	ಮನುಜರನಿಟ್ಟುಂ ಮೋದಿಯು
	ಮನಂತವೀರ್ಯಮನನಂತವೀರ್ಯಂ ಮೆಱೆದಂ		|| ೩೪ ||

ವ||	ಅನ್ನೆಗಂ ಪ್ರಾರ್ಥನಾಭಂಗಮಂ ಮಾಡದನುಜನನುವರಮನುನಯದೆ ನೋಡುತ್ತಮಿರ್ದ
	ಬೞಿಕಮಪರಾಜಿತಂ ಕೋದಂಡಕಾಂಡಮಂ ಕೊಳೆ ತಮ್ಮನುಂ ನಿಜಾಗ್ರಜನೊಳ್ ಕೂಡಿ
	ದಮಿತಾರಿಗಿದಿರ್ಚಿ ತಳವರ್ಗಮಂ ನಿವಳಿವಟ್ಟಂ ಮಾೞ್ಪಾಗಳ್

ಮ||	ಇಡಿವಾೞ್ವುರ್ಚುವ ನೇರ್ವ ಸೀಳ್ವರಿವನೇರ್ಗೋಲ್ವೋಪ ಪೋೞ್ವಿಲ್ವಿನೊಳ್
	ನಡುವುದ್ದಂ ಬಿರಿವಂಬಿನೊಳ್ ಕಿಡೆ ಮರುಳ್ವಳ್ಳಾಡುವೞ್ಕಾಡು ವೆ
	ಲ್ಲಡಗಪ್ಪೊಡ್ಡೞಿವೞ್ಗು ತೞ್ಗುವೞಿವುರ್ಕಾಱಿರ್ಪ ಕೋದಿರ್ಪ ಮಾ
	ರ್ಪಡೆ ಗೆಲ್ಲಂಗುಡೆ ತಮ್ಮುತಿರ್ವರುಮಗುರ್ವುವೇೞ್ವಿನಂ ಕಾದಿದರ್		|| ೩೫ ||

			- 73 -

	ಧ್ವಜನೀ ಮಧ್ಯದೊಳೊರ್ವರೋ ಎನಲುಮಿಲ್ಲೆಂಬಂತು ವಿದ್ಯಾಧರ
	ವ್ರಜಮೞ್ಕಾಡಿದುದುಗ್ರಶಸ್ತ್ರತತಿಯಿಂ ಸೀರಾಯುಧಂ ಕಾದೆ ನೋ
	ೞ್ಪ ಜನಕ್ಕೊಪ್ಪಿದುದಬ್ಜಷಂಡಮಲರ್ದೊಂದುತ್ಪ್ರೇಕ್ಷೆಯಿಂ ಯುದ್ಧದೊಳ್
	ವಿಜಯಾರ್ಧಾಚಲಮಂಬರೇಚರಶಿರಃಪದ್ಮಾವಳೀಲೀಲೆಯಿಂ		|| ೩೬ ||

ವ||	ಅಂತು ಕಾದಿ ನಾರಾಚದಂತಸಿಯನುಂ ಕೂರಿದನುಮಾಗಿ ದಮಿತಾರಿ ತನ್ನ ಪರಾಕ್ರಮ
	ಮೊಂದಱಿಂದಮೆ ಮೆಯ್ವೊಣರ್ಚಿ ಗೆಲ್ವ ತನ್ನ ಚಾಗದ ಭೋಗದ ಯಶೋರಾಶಿಯಮಂ
	ಪಸುಗೆವೋಗದ ಶೌರ್ಯಮುಮಂ ಸೂಱೆವೋಗದೇಱುಮಂ ಪೊರೆವೋಗದ ಕಟ್ಟಾಯಂ
	ಮುಮಂ ಓರೆವೋಗದ ಚಲಮುಮಂ ಮುಕ್ಕುವೋಗದಳುರ್ಕುಮಂ ನೋಟಕರಪ್ಪಿನ
	ಮಪ್ಪವರಿಂ ಪೊಗೞಿಸುವೆನೆಂದು ತಱಿಸಂದು ತಮ್ಮುತಿರ್ವರುಮನಿಕ್ಕುವ ತಕ್ಕು ಕೈಮಿಕ್ಕು
	ನಿಲೆ

ಕಂ||	ನೊಂದೞಿದು ಕೆಟ್ಟ ಪಡೆಯಂ
	ಪಿಂದಿಕ್ಕಿ ಜಸಂಬೊಲೆಸೆವ ಸಿತಕೇತನಮಂ
	ಮುಂದಿಟ್ಟು ಶೂರ ಸಾರಥಿ
	ಯಿಂದಂ ಶ್ವೇತಾಶ್ವತತಿಯಿನೆಸೆಯೆ ವರೂಥಂ		|| ೩೭ ||

ಕಂ||	ನೆರೆದಾಡುವಟ್ಟೆ ಬೆರ್ಚಿಸೆ
	ಹರಿವ್ರಜಂ ತೊಲಗಿ ತೊಲಗಿ ಬರೆ ಗೋಮೂತ್ರಂ
	ಬರಿಯೆ ರಥ ಮೆಯ್ಯೞಿವಂ
	ತಿರೆ ರಥಮಂ ಪುದಿದು ಕುದಿದು ಬರೆ ಕೆಲರೆ ಭಲರ್		|| ೩೮ ||
	
	ಕರಮೞಿಯೆ ನೊಂದ ಭಟರೊಡ
	ವರೆ ದಯೆಯಿಂದವರನಾಗಳಿರಿಮಿರಿಮೆಂದಾ
	ತುರ ಘರ್ಮವ್ಯಾಜದಿನೋ
	ಸರಿಸಿದ ಪೆರೆ ಸುಲಿದ ಪಾವಿನಂತಾಕೃತಿಯಂ		|| ೩೯ ||

	ಅಱಿಕೆಯ ತೇರ್ ಪೞಯಿಗೆ ಪೆ
	ರ್ಬಱೆ ಚಕ್ರಂ ರಾಜ್ಯಚಿಹ್ನೆಮೆಂಬಿವಱಿಂ ಗೆಂ
	ಟಱೊಳೆ ಬರವಂ ವಿರೋಧಿಗ
	ಳಱಿಯೆ ಜಯೋದ್ಯೋಗ ಖೇಚರೇಂದ್ರಂ ಬಂದಂ		|| ೪೦ ||

	ಬಂದಿರದವರ್ಗಿದಿರಂ ನಡೆ
	ತಂದೀತಂ ತಮ್ಮಾತನಣ್ಣಂ ತಾಂ ನೋ
	ಡೆಂದು ನಿಜಸೂತನಱಿಪೆ ಮು
	ಕುಂದನ ಪರ್ಪರಿಕೆ ಮುನಿಸನೊದವಿಸೆ ಮನದೊಳ್		|| ೪೧ ||

			- 74 -

ಮ||ಸ್ರ||	ಪೊಱಮುಯ್ಯಂ ತಾಗೆ ತಿಣ್ಣಂ ತೆಗೆನೆಱಿದಿಸೆ ಬಿಲ್ಗಲ್ಪಿ ತನ್ನೇಱಿನೊಳ್ ಕ
	ಣ್ದೆಱೆದತ್ತೆಂಬಂತುಮಂಬಿಂ ಸಮೆದುದೆ ನಭಮೆಂಬಂತುಮಾ ಮಿೞ್ತು ಪೋ ಬಾ
	ಯ್ದೆಱೆದತ್ತೆಂಬಂತುಮೊಂದೊಂದೆಸೆವ ನಿಯಮೆಂಬಂತುಮೀಲೋಕಮಂಬಿಂ
	ಪೊಱಗಲ್ತೆಂಬಂತುಮಾಗಳ್ ಖಚರಪತಿ ಭರಂಗೆಯ್ದು ಕೆಯ್ವೋಗದೆಚ್ಚಂ		|| ೪೨ ||

ಕಂ||	ದಿಂಕಿಂ ತೆಗೆನೆಱೆದಿಸೆ ಚಾ
	ಪಂ ಕುಟಿಲತೆಗೆಟ್ಟು ಚಕ್ರವಳಯದ ಬಳಸಂ
	ಮಾಂಕರಿಸಿ ಬಿಲ್ಲ ಕೊಪ್ಪು ಕೊ
	ಡಂಕೆಯ ಕೊಪ್ಪಿನವೊಲಮರೆ ಖೇಚರಪತಿಯಾ		|| ೪೩ ||

ವ||	ಅಂತು ಮುಂಚಿದ ಕಾರ ಕಾರ್ಮುಗಿಲಂತೆ ಶರವರ್ಷಮಯವಾಗೆ ದೆಸೆಯೆಲ್ಲಮಂ ಪರ್ಬಿರ್ಪ
	ದಮಿತಾರಿಯೆೞ್ತರಮಂ ಕಂಡು ಜಿನಚಂದ್ರಂ ತಮ್ಮನಂ ಪೇೞ್ದಲ್ಲ ೞಿಗೆಗಾಳೆಗಂಗಾದು
	ತ್ತಿರ್ಪುದುಮನಂತವೀರ್ಯಂ ಜನ್ಮಾಂತರವೈರಂ ಕಾರಣಮಾಗೆ ವಿರೋಧಿಯನಾಂತು

ಮ||	ನವದಾವಾಗ್ನಿಶಿಖಾಳಿಗಳ್ ಭುವನಮಂ ತಳ್ತೞ್ವಕೊಳ್ವಂತೆ ಕೊ
	ಳ್ವವನಾ ಖೇಚರ ರಾಜನಸ್ತ್ರ ತತಿಯಂ ತನ್ನಸ್ತ್ರಜಾಳಂಗಳಿಂ
	ತವೆ ನೇರ್ದಾರ್ದನನಂತವೀರ್ಯನಧಿಕಪ್ರಾಯಕ್ಕೆ ಸೀರಾಸ್ತ್ರನ
	ಸ್ತ್ರವಿಶೇಷಕ್ಕೆ ಸಮಾನಮಿರ್ವರುಮೆನುತ್ತಿರ್ಪನ್ನಮಿಂದ್ರಾದಿಗಳ್		|| ೪೪ ||

ವ||	ಅಂತಿರ್ವರುಂ ದ್ವಂದ್ವಯುದ್ಧದೊಳ್‌ ನೀಡುಂತೞ್ತು ಕಾದೆ ದಮಿತಾರಿಯ ರಥಚಕ್ರ ರಕ್ಷಕರಪ್ಪ
	ಖೞ್ಗವೃಂದಂ ಬಳೆಯೊಳ್ ತೊಡರ್ದ ಖೞ್ಗಿ ವೃಂದಮಂ ಕೂಡುವಿನಂ ಗಿಡುಗಡಿದಂತಿ
	ರುರ್ವರಾಸ್ಯತಿಲಕಂ ತನ್ನಂಬುಗಳಿಂ ಕಡಿದನಂತವೀರ್ಯನ ದಮಿತಾರಿಯ ಯುದ್ಧಮಂ
	ನೋಡುವಂತೆ ನೋಡುತ್ತಿರ್ಪುದುಂ

ಕಂ||	ತಱಿಸಂದು ಚಕ್ರವರ್ತಿಗೆ
	ನೆಱೆದಾಂತಂ ವಾಸುದೇವನುಱದಿರು ಬಲ್ಲಿ
	ತ್ತಱಕೋಡು ಕೂರಿತಾದುದ
	ನಱಿಯದರಾರಳವನಂತವೀರ್ಯನ ಶೌರ್ಯಂ		|| ೪೫ ||

ವ||	ಎಂದು ದೇವರ ಗುಂಡು ಗುಜಿಗುಜಿಗೊಂಡು ಪೊಗೞೆ ನ್ಯಾಯಪುರುಷಸಂತಾನಮಾನಸ
	ಸ್ಥಾನಂ ಬಿಲ್ಮುಟ್ಟೆ ಲಕ್ಷಣೋಪೇತಂ ಬಗೆ ಬಾಗವಸಮೆಂಬಿವನಱಿದು ಧನುರ್ವಿದ್ಯೆಯೇ
	ರೂಪುಗೊಂಡಂತಿರ್ವರುಂ ಕಾದೆ

ಕಂ||	ಸುರರ ಪಡೆ ನೆರವಿ ನೆರೆದಂ
	ಬರದೊಳ್ ನಡೆ ನೋಡೆ ವರರನಱಸಲ್ಕೆ ಸೊಯಂ
	ಬರದ ಕುಡುಗೂಸಿನಂತಿ
	ರ್ವರುಮಂ ಜಯಲಕ್ಷ್ಮಿ ಬಯಸಿ ನೋಡಿದಳಾಗಳ್		|| ೪೬ ||

			- 75 -

	ಬಯಸಿಯುಮೇಂ ಖಚರನನತಿ
	ವಯಸಂ ಸುಕುಮಾರಕಂ ಕುಮಾರಕನೆಂದಾ
	ಜಯವಧುಗನಂತವೀರ್ಯಂ
	ಪ್ರಿಯನಾದೊಂ ಖೇಚರೇಂದ್ರನಪ್ರಿಯನಾದೊಂ		|| ೪೭ ||

ಮ||	ಸಮಕೃಷ್ಣಂ ಸಮವೇಧನಂ ಸಮಭವತ್ಸಂಧಾನಮೆಂದಿರ್ವರೇ
	ಸುವನಾಗಳ್ ನಡೆನೋಡಿ ನೋಡಿ ಜಿನಚಂದ್ರಂ ದಿವ್ಯಚಿತ್ತಂ ಮಹೋ
	ತ್ತಮಸತ್ವಂ ವಿಭು ಕೆಮ್ಮಗಿರ್ಪುದುಮಳುರ್ತೊಂದಂಬಿನಿಂದೆಚ್ಚನಾ
	ದಮಿತಾರಿ ದ್ರುಮ ಶಾರ್ಙಚಾಪ ಜಯವಜ್ಜ್ಯಾಪಾಶವಂ ಕೇಶವಂ		|| ೪೮ ||

ವ||	ಅಂತು ಶುದ್ಧವಂಶಧರ್ಮಗುಣಚ್ಛೇದಂ ತಕ್ಕುದಲ್ತೆನ್ನದನಂತವೀರ್ಯನಿಸೆ ದಮಿತಾರಿ
	ನಿರ್ಗುಣನಪ್ಪ ಸಹಾಯನಂ ಬಿಸುೞ್ವಂತೆ ಬಿಲ್ಲಂ ಬಿಸುಟು ಬಲದ ಕೆಲದೊಳ್ ಮಿಱುಮಿಱು
	ಮಿಱುಗಿ ತನ್ನ ಪಡೆದೊಂಗಂ ತನ್ನ ಪೆಸರಿಂದಮೆ ದೊಡ್ಡಿವೆಸರಾಗಿ ನೆಗೞ್ವ ಚಕ್ರಮಂನೋಡೆ
	ನಿರಾಯುಧನನಿನೆಸೆನೆಂದನಂತವೀರ್ಯನಂ ದಮಿತಾರಿಯಿಂತೆಂದಂ

ಚಂ||	ಪುಗದಿರು ಪೋಗುಪೋಗು ನಡೆಗೊಳ್ ನಡೆಗೊಳ್ ಭಯದಿಂ ವಿಮಾನಮಂ
	ಪುಗು ಪುಗು ನಿಂದು ಸಾಯದಿರು ಸಾಯದಿರುಗ್ರ ರಣಾಗ್ರಕೇಳಲೀ
	ಲೆಗೆ ದೊರೆಯಲ್ಲಿಯಲ್ಲಿಗಪರಾಜಿತನಣ್ಣನೆಯೆಂದು ಕೀರ್ತಿಲ
	ಕ್ಷ್ಮಿಗೆ ಪಡೆದಿರ್ಪಯೈ ನಿನಗೆ ನಾಣ್ಚರೊ ನೆಟ್ಟನೆ ನಾಡ ಮಾನಸರ್		|| ೪೯ ||

ಕಂ||	ಅಸ್ಮತ್ಕೋಪಾಗ್ನಿಗೆ ನವ
	ಭಸ್ಮತೆಗಂ ಶಲಭವೃತ್ತಿಗಂ ಪಡೆದೆಯಿದೇಂ
	ವಿಸ್ಮಯಮೊ ನಿನಗೆ ಮುನಿಯೆನ
	ಪಸ್ಮಾರಗ್ರಹಕ್ಕೆ ಮಂತ್ರಿ ಮುನಿಗಮೆ ಮುನಿಯಂ		|| ೫೦ ||

ವ||	ಎಂದು ತಿರಸ್ಕರಿಸಿ ನುಡಿದ ಚಕ್ರವರ್ತಿಯ ನುಡಿಗೆ ಮುನಿದತಿವರ್ತಿಯಪ್ಪ ಪಾಪೇಭ
	ಕಂಠೀರವಾನುಜನವ್ಯಭಿಚಾರಿಮಿತ್ರಾನಕಾರಿಯಪ್ಪ ಬಿಲ್ಲನದಂ ಬಿಸುಟ್ಟನ್ನೆಗಮಾಂ
	ಬಿಲ್ಗಾಳೆಗಮೆಂದೇ ಬಗೆದಂ ಬಾಯ್ಗಾಳೆಗಮನೀಗಳಱಿದೆಂ

ಕಂ||	ಎನಿತು ಮದವಾರಣಂ ಕ್ರೋ
	ಧಿನಿ ಪೊಕ್ಕುಂ ಸಿಂಪೋಹತಮಂ ಗೆಲ್ಗುಮೆ ಮಾ
	ತಿನೊಳೇನೊ ಕಯ್ದುಗೆಯ್ ಬಱು
	ವನನಾಜಿಶ್ರಾಂತನಂ ಯಶೋಧನನಿಱಿಯಂ		|| ೫೧ ||

ಕಂ||	ಬಲಮಿಲ್ಲ ನಿನಗೆ ಚಕ್ರದ
	ಬಲಮೆ ದಲದನೀಗಳೆನ್ನ ಬಾಣಂ ರವಿ ಮಂ

			- 76 -

	ಡಲಮಂ ವಿಧುಂತುದಂ ಕೊ
	ಳ್ವ ಲೀಲೆಯಿಂ ಕೊಂಡು ಖಂಡಖಂಡಂ ಮಾೞ್ಕುಂ		|| ೫೨ ||

ವ||	ಎಂದು ನುಡಿದನಂತವೀರ್ಯನ ದೃಪ್ತೋದಾತ್ತ ಕರ್ಣಕಟುಕ ವಚೋನಿಚಯ ನಿಶಿತಾಸ್ತ್ರ
	ಂಗಳ್ ನೆಱನನುರ್ಚೆ ಪರ್ವಿದ ಕೋಪಾಗ್ನಿ ಪೋೞ್ಮರದ ಕಿಚ್ಚಿನಂತಳುರ್ದು ಕೊಳೆ
	ಕನಲ್ದು ದಮಿತಾರಿ ಚಕ್ರಕ್ಕೆ ಕೆಯ್ಯಂ ನೀಡೆ -

ಮ||	ಅದು ವಿಶ್ವಾಯುಧ ದಕ್ಷ ದಕ್ಷಿಣಭುಜಕ್ಕಾಸನ್ನ ಧಾರಾಗ್ರಮ
	ಪ್ಪುದುಮಾಗಳ್ ದಮಿತಾರಿ ಕೊಂಡಿಡಲೊಡಂ ಕಂಜಾಕ್ಷನಂ ಪೂರ್ವ ಪು
	ಣ್ಯದ ಪುಂಜಂ ನೆರೆದೆಯ್ದಿದಂತೆ ಬಲಗೊಂಡಾನಂದದಿಂ ದಕ್ಷಿಣಾಂ
	ಸದೆ ಮೇಗಿರ್ದುದು ನೀಳಶೈಲ ತಟದೊಳ್ ತಿಗ್ಮಾಂಶುವಿರ್ದಂದದಿಂ		|| ೫೩ ||

ವ||	ಅಂತು ತನ್ನಿಟ್ಟ ಚಕ್ರಂ ಬಯ್ತಿಟ್ಟ ಚಕ್ರದಂತೆ ನಿಶ್ಚಲಮನಂತವೀರ್ಯನ ಬಲದ ಮುಯ್ವಿನ
	ಕೆಲದೊಳರ್ದುದಂ ಕಂಡು ಸೆಱಗಂ ಬಗೆಯದೆ ಚಕ್ರಂಬೆರಸು ಪಗೆವನಂ ತಱಿದೊಟ್ಟು
	ವೆನೆಂದು ಬಾಳುಮತ್ತಪರಂಬೆರಸು ಮಿಂಚಂ ತಳ್ಕೈಸಿದ ಕಾರ ಕಾರ್ಮುಗಿಲಂತೆ ತಿಱ್ರನೆಯ್ತರ್ಪ
	ದಮಿತಾರಿಯಂ ನೋಡಿ ತದನಂತರಂ

ಮ||	ತಿರಿಪುತ್ತುಂ ಜವದಿಂ ಮುಕಂದನಿಡೆ ವಿದ್ಯುದ್ಭೀಕರಂ ವೈರಿ ಕಂ
	ಧರಮಂ ಕೊಂಡು ತದುತ್ತಮಾಂಗದೊಡನುದ್ಧಂ ಪಾಱಿ ಮೃತ್ಸ್ನಾಘಟಂ
	ಬೆರಸುದ್ಯದ್ಭುಜದಂಡವರ್ತನದಿನುಗ್ರಾಡಂಬರಂ ಪೊಂಗೆ ಕೋ
	ವರ ಚಕ್ರ ತಿರಿವಂದದಿಂ ತಿರಿದುದಾ ಚಕ್ರಂ ವಿಯಚ್ಚಕ್ರದೊಳ್		|| ೫೪ ||

ವ||	ತದನಂತರಂ

ಕಂ||	ಉತ್ತಮವನಿತಾವದನೋ
	ಪಾತ್ತ ರಸಾಯನದೊಳಧರದೊಳ್ ಶಂಖಮನಿ
	ಟ್ಟೊತ್ತುವ ಕುಮಾರನಹಿತೋ
	ದಾತ್ತಯಶೋರಸಮನಱತು ಪೀರ್ವಂತಾದಂ		|| ೫೫ ||

	ಅದೆ ಸುಷಿರ ವಾದ್ಯಮೆನೆ ಮೊೞ
	ಗಿದುವಮರರ ವಿತತ ತತ ಘನಾನಕಮವನ
	ದ್ದದೊಳಮರ್ದು ಪಾರಿಜಾತದ
	ಪೊದೞ್ದಸರಿಸುರಿದುವಮಲ ಜಲಧರಪಥದಿಂ		|| ೫೬ ||

	ತ್ರಿದಶಾನಕಲಯದಿಂ ನೀ
	ರದಪಥದೊಳ್ ನಾರದಂಗೆ ತಾಂಡವದ ತಗು
	ಳ್ಪೊದವಿದುದು ತನ್ನ ಮಾಡಿದ
	ಕದನದ ಸತ್ಫಲಮನಾಗಳನುಭವಿಸುವ ವೋಲ್		|| ೫೭ ||

			- 77 -

ವ||	ಅಂತುರ್ವರಾಸ್ಯತಿಲಕನಪಾರ ಸಂಗ್ರಾಮಪಾರಾವಾರಪಾರಮನೆಯ್ದಿ ಚಾಮೀಕರರಕ್ಷಾಭಿ
	ರಾಮ ಮದಾಂಧಗಂಧಸಿಂಧುರಂ ಬರ್ಪಂತೆ ರಥಾಂಗಪೀಠೀಭೂತ ಸಂಸ್ಪಷ್ಟನಾಗಿ
	ಬಂದೆಱಗಿದ ತಮ್ಮನನೞ್ಕಱಿಂದೆತ್ತಿ ತಳ್ಕಯ್ಸಿ ಕೊಂಡು ಪರಸಿ ವಿಸ್ಮಯದಿಂ
	ನೋಡುತ್ತುಮಿರ್ದು ಸಂಗ್ರಾಮದೊಳಂಜಿದ ವಿದ್ಯಾಧರರ್ಗಭಯಂಗೊಟ್ಟಣ್ಮಿ ಕಂಡರ
	ತಲೆಯೊಳ್ ಕೆಯ್ಯಿಟ್ಟು ಅಂಜದಿರಿಮಂಜದಿರಿಮೆಂದು ದಮಿತಾರಿಗೆ ಶರೀರ ಪೂಜೆಯಂ
	ಮಾಡಲ್ವೇೞ್ದು ಕೊಳ್ಗುಳಮಂ ಬಳಸಿ ಚಕ್ರಮಂ ಚಕ್ರವರ್ತಿಶ್ರೀಯುಮಂ ತಮ್ಮನೊಳ್
	ನಿಯೋಜಿಸಿದಂ ಅತ್ತ ಕನಕಶ್ರೀ ಜನಕನ ಮರಣಮುಂ ನಿಜಾನುಚಿತಾಚರಣಮುಮೋರೊಂದು
	ಮಿಕ್ಕ ಮನಮನೊನಲಿಸೆ ಕಲ್ಲನೆ ಕನಲುತ್ತಮಿರಲ್ ತತ್ವಪ್ರಾಯವಚನಂಗಳಿನೞಲನಳವಡಿಸಿ
	ಜೈನಶಾಸನ ಚೂಡಾಮಣಿ

ಕಂ||	ದಮಿತಾರಿಯ ಭುಜಬಲ ವಿ
	ಕ್ರಮದಳವಿಗೆ ಮಚ್ಚಿ ಮಚ್ಚುಗುಡಿಸುವವೊಲನು
	ಕ್ರಮದಿಂ ನೀರ್ಗುಡಿಸಿ ಯಥಾ
	ಕ್ರಮದಿಂ ಪರದವಡಿಸಿ ಪಾರಲೌಕಿಕವಿಧಿಯಂ		|| ೫೮ ||

	ಓಜೆಗೊಳೆ ರಜತ ಶಾಸನ
	ರಾಜತ್ಪತ್ರಕದೊಳೆಸೆಯೆ ಬರೆಯಿಸುವಂತಾ
	ರಾಜತಶೈಲೇಂದ್ರದೊಳೆ ಮ
	ಹಾ ಜಿನಚಂದ್ರಂ ಪ್ರಶಸ್ತಿಯುಂ ಬರೆಯಿಸಿದಂ		|| ೫೯ ||

ವ||	ಬೞಿಯುಂ ತನ್ನ ನಿಸ್ತ್ರಿಂಶ ಕರ್ಮಕ್ಕೆ ತಾನೇ ಕೊಕ್ಕರಿಸಿ ಕೃತಾನುಶಯಂ ತತ್ಕಾಲೋಚಿತ
	ಪ್ರಾಯಶ್ಚಿತ್ತನಿರತನುಪವಾಸಪುರಸ್ಸರಂ ಭಗವರ್ದರ್ಹದರ್ಚನಾದಿ ಸತ್ಕಾರ ಕರಣಾನಂತರಂ
	ಕನ್ಯಾಚಕ್ರಾದ್ಯಭಿಧಾನ ಜೀವಾಜೀವರತ್ನಂಗಳಂ ಕೊಂಡು ತಮ್ಮನಂ ಮುಂದಿಟ್ಟು
	ವಿಮಾನಾರೂಢಂ ಪ್ರಭಾಕರೀಪುರಾಭಿಮುಖನಾಗಿ ಸೌದಾಮಿನೀಪತಿ ಮಾರ್ಗಪ್ರಸ್ಥಾನದಿಂ
	ಪೋಗೆ

ಚಂ||	ಅವಿರಳ ನೀರದಪ್ಪ ಕರದೊಡ್ಡು ತೆರಳ್ವನಮಭ್ರದೊಳ್ ಮನಃ
	ಪವನಜವಂ ವಿಮಾನಜವದುನ್ನತಿಯೆಂಬಿನಮಿಂಬುವೆತ್ತು ಪಾ
	ಱುವ ಪಥದೊಳ್ ತದೀಯ ಸಿತಕೇತುಪಟಂ ಬರೆದಿಟ್ಟ ತಿಟ್ಟದೊ
	ಪ್ಪುವ ಪಟದಂತೆ ನಿಶ್ಚಳಿತಮಾದುದು ವೇಗಮರುತ್ಪ್ರಯೋಗದಿಂ		|| ೬೦ ||

ವ||	ಅಂತು

ಕಂ||	ಪಾಱುವ ವಿಮಾನದಣಿವಿಣಿ
	ಗಾಱದೆ ಮೇಘಾಳಿ ದೇವರದನಂಬರದೊಳ್
	ಕೀಱಿ ನಿಱಿಸಿದವೊಲತಿಜವ
	ಮಾಱದೆ ನಿಂದವೊಲದೂರ್ಜ ಘನಘನಕತಳಂ		|| ೬೧ ||

			- 78 -

ವ||	ಅಂತಾಕಸ್ಮಿಕ ವಿಸ್ಮಯಮುಣ್ಮಿ ಪೊಣ್ಮುವಿನಂ ಏಱಿದರ ಮೆಯ್ಯಳ್ಳಾಡೆ ತೂಗಿ ತೊನೆವಿನಂ
	ನಿಂದ ವಿಮಾನದ ಗತಿಸ್ತಂಭಮಂ ಕಂಡದ್ಭುತಾರ್ಪಿತಚಿತ್ತಂ ಉದಾತ್ತಜೀಮೂತ
	ವಾಹನನಾರಯ್ವೆನೆಂದು ತದುರ್ವೀಳಕ್ಕೆ ತಾನೊರ್ವನೆ ಸಮವತರಿಸಿ

ಕಂ||	ಝಂಕಾರಮುಖದ ಮಧುರರ
	ವಂ ಕುಸುಮಾಸವದಿನೆಸೆಯೆ ಸುಂದರತರಮಂ
	ಭೋಂಕೆನೆ ನೋೞ್ಪನಭೂತಭ
	ಯಂ ಕಂಡು ಭೂತರಮಣ ನಾಮಾಟವಿಯಂ		|| ೬೨ ||

ವ||	ಅಂತು ಕಂಡದಕ್ಕೆ ಕಕುದಮಿರ್ಪಂತಿರ್ದ ಕಾಂಚನಾಭಿಧಾನ ಗಿರಿವರದ ಮೇಲೆ

ಚಂ||	ಚಮರರುಹದ್ವಯಂ ಬೆಳಪ ಬೆಳ್ಗೊಡೆ ಪೂಮೞೆಭಾಪ್ರತಾನಮು
	ತ್ತಮ ಮಣಿಪೀಠಮಿಂದ್ರಸಭೆಯೆಂಬಿವು ಘಾತಿಚತುಷ್ಕಘಾತದಿಂ
	ಸಮನಿಸೆ ಕೇವಳಾಗಮಸುಲೋಚನನಾದೊನನೆಯ್ದೆ ಕಂಡನ
	ಶ್ರಮಗತಿವರ್ತಿ ಕೀರ್ತಿಧರ ಕೇವಳಿಯಂ ಹಳಿ ದೇವದೇವನಂ		|| ೬೩ ||

ವ||	ಕಂಡಾ ತ್ರಿಭುವನಗುರುಗೆಱಗಿ ಪೊಡವಟ್ಟು ಪೋಗಿ ಕನ್ಯಾಸಮೇತಂ ತಮ್ಮನನೊಡಗೊಂಡು
	ಬಂದು ತ್ರಿಕರಣ ಶುದ್ಧಿಯಿಂ ಬಂದಿಸಿ ಭವ್ಯ ವ್ಯೂಹ ಸೇವ್ಯಮಾನನಂ ನಾನಾವಿಧ
	ದೇವನಾಯಕಾನೀಕ ನಿವೇದಿತ ದುರಿತಾರಿವಿಜಯನಂ ಮೂಱುಂ ಭಕ್ತಿಪೂರ್ವಕಂ ಭರಾನತ
	ಮಸ್ತಕಂ ಸ್ತುತಿಯಿಸಿ ಧರ್ಮಾಮೃತಾಸ್ವಾದನಾಸಕ್ತನಾಗಿರೆ ತದವಸಾನದೊಳ್

ಕಂ||	ಕನಕಶ್ರೀ ಕನ್ನಿಕೆ ನೂ
	ತನ ಜನಕವಿಯೋಗ ಶೋಕ ಹೃತಚೇತನೆ ತ
	ಜ್ಜಿನನಂ ಬೆಸಗೊಂಡಳ್ ಮು
	ನ್ನಿನ ತನ್ನನುಬಂಧ ಭವಲತಾಮಂಜರಿಯಂ		|| ೬೪ ||

	ಬೆಸಗೊಳೆ ದಶನದ್ಯುತಿ ದೆಸೆ
	ದೆಸೆಯ ತಮಃಪಟಮನುಗಿಪಟಂಗೊಳೆ ದೇವಂ
	ಬೆಸಸಿದನಾ ಕನ್ನೆಗೆ ಪಸ
	ರಿಸೆ ಚಿತ್ತವಿಶೋಧಿ ಬೋಧಿಪರಿಣಾಮಂಗಳ್		|| ೬೫ ||

	ಮೊದಲಿದುವೆ ಧಾತಕೀಷಂ
	ಡದೊಳುರ್ವಿಗೆ ತೊಡವು ಮೂಡಣೈರಾವತಮುಂ
	ಟದಱೊಳಮಾ ಶಂಖಗ್ರಾ
	ಮದೊಳೊಕ್ಕಲ ಕೂಸು ಸಾಧು ದೇವಕನೆಂಬೊಂ		|| ೬೬ ||

ವ||	ಆತನ ಪೆಂಡಿತಿ ಪೃಥುಶ್ರೀಯೆಂಬಳ್ ನಿರ್ಧನೆ ತನ್ಮಿಥುನಕ್ಕೆ ಪುಟ್ಟದರೊರ್ಕಣ್ಗುರುಡಿಯಂ
	ಪೊರಂಡಿಯುಂ ಕೂಂಟಿಯುಂ ಪೆೞವೆಯುಂ ಕುಷ್ಠಿನಿಯುಂ ಕುಬ್ಜೆಯುಮಪ್ಪ

			- 79 -

	ಮಗಳ್ದಿರಱುವರನಿಬರಿಂ ಪಿರಿಯೈ ನೀಂ ಪರಿಪೂರ್ಣಾಂಗಿಯೈ ಶ್ರೀದತ್ತೆಯೆಂಬ ಮಗಳಾಗಿ
	ಪುಟ್ಟಿದೈ ದರಿದ್ರತಾದ್ರುಮದ ಪಣ್ಪಲಮಂ ಪಲಕಾಲಂ ಪಲರೊಳಂ ಸವಿದು ಮಕ್ಕಳ
	ಕಾಟಕ್ಕೆ ತದ್ದೇವಕಂ ದಿವ್ಯಂಬಡಿದು ಕಳೆವಂತೆ ಕೞಿವುದುಂ ತಂಗೆವಿರ ಭರಭಾರಕ್ಕಮಡಸಿದ
	ಬಡತನಕ್ಕಮೆಡರ್ಗಮಳ್ಕದೆ ನೀಂ ಪೊತ್ತು ನಿತ್ತರಿಸುತ್ತುಮಿರೆ ಬಡನಂಟರ್‌ ಮದುವೆ
	ಮಾಡೆಯುಮೊಲ್ಲದೆ ಕನ್ಯಾಬ್ರತದೊಳ್ ಪತ್ತಿ ವೆಸಂಗೆಯ್ದು ಕಾಲಮಂ ಕಳೆವುತ್ತುಮರಿಷಡ್ವರ್ಗಂ
	ಕಾಡುವಂತುಗಿಬಗಿ ಮಾಡಿ ಕಾಡುವಱುವರ ಕಾಟಕ್ಕಮಲಸದೆಯುಂ ಧೈರ್ಯಮಂ
	ಪತ್ತುವಿಡದೆಯುಂ ಇರ್ದೊಂದು ದೆವಸಂ ಕಣ್ಬೇಟಕ್ಕೆ ಪಕ್ಕಾದ ಕರೇಣುಗಳಂತೆ
	ಪಣ್ಬೇಟಮಾದಾಟಮೆ ನಿನ್ನಂ ಅನಿವಂಗೆಯ್ವುದುಂ ತಂಗೆವಿರನಿವಮಂ ತೀರ್ಚಲುಂ
	ಶಂಖಾಚಲಮನೆಯ್ದಿ ಪಣ್ಣು ಕೊಯ್ದು ಮಗುೞ್ದು ಬರ್ಪನ್ನೆಗಮಾ ಬಟ್ಟೆಯೊಳ್ -

ಕಂ||	ತಡೆಯದೆ ಭವ್ಯರನಱದೊಳ್
	ತೊಡರ್ಚಿ ಕಯ್ಗೋಳಿಪ ಸರ್ವಯಶರಂ ನೀಂ ಕಂ
	ಡಡಿಗೆಱಗಿ ನೋಂಪೆನೆಂದಡೆ
	ಯುಡುಗದೆ ಸಲೆ ಧರ್ಮ ಚಕ್ರವಾಳಮನಾಗಳ್		|| ೬೭ ||

ವ||	ಬೇಡಿ ಸಕಳ ಶ್ರಾವಕವ್ರತಾರೋಹಣಸಮೇತಮಾ ಮುನೀಶ್ವರಂ ಕುಡೆ ಕೊಂಡು ಮನೆಗೆ
	ವಂದಿರ್ಪತ್ತೊಂದು ದೆವಸಮೇಕೋತ್ತರವೃದ್ಧಿಯಿಂ ಮನಂ ತವದೆ ತನು ತವೆ
	ನೋನುತ್ತಿರ್ಪಿನಂ ಒಂದು ದೆವಸಂ ಮಾಸೋಪವಾಸಂಗೆಯ್ದನಗಾರಕೇವಲಿಯೊಳ್
	ಚರಿಗೆವುಗುವ ಸುವ್ರತೆಯರೆಂಬಾರ್ಯಿಕೆಯರು ನಿಱಿಸಿ ನಿರತಿಶಯ ಭಕ್ತಿ ಪೂರ್ವಕ
	ಮಾಹಾರದಾನಮನೀಯೆ ಮೈಮಱುಕದಿಂದುಚ್ಚಳಿಸಿದ ಪರಿಕ್ಲಿನ್ನಾನ್ನಕ್ಕೆ ಪೇಸಿ ಮನೆಯಿಂ
	ಪೊಱಮಟ್ಟು ಪೋದೆಯಾಗಣಿನೀ ಪ್ರಧಾನೆಯರಂ ನೆರೆಮನೆಯವರವರ ದೇಹಾರಕ್ಕೆ
	ಕಳಿಪಿದರ್ ಮತ್ತೊಂದು ದೆವಸಮಾ ಶಂಖಾದ್ರಿಯೊಳ್

ಚಂ||	ಉಲಿವ ವಿಮಾನಕಿಂಕಿಣಿಯ ಮೆಲ್ಲುಲಿಗಳ್ ಕಿವಿಗೆಯ್ದಿ ಮೞ್ಗದ
	ಗ್ಗಲಿಸೆ ತಗುಳ್ವ ಗೇಯರಸವಚ್ಚಿಱಿದಂತಿರೆ ಬೆಚ್ಚು ಚಿತ್ತದೊಳ್
	ನಿಲೆ ಮೃದು ನೃತ್ಯದೊಳ್ ಪುದಿದು ನಾಟ್ಯರಸಂ ದ್ರುತತಾಳದೊಳ್ ಪಳಂ
	ಚಲೆಯೆ ವಿಯಚ್ಚರದ್ವಯದ ಪೋಪುದನೞ್ತಿಯೆನಿಂದು ನೋಡಿದೈ		|| ೬೮ ||

ವ||	ಅಂತಂಚಿರಮಲ್ಲದ ಮಿಂಚನವಗಯ್ಸಿ ವಿಮಾನಕಾರದಿಂ ಶುಭ್ರಾಕಾರದ ಭ್ರಮೆ ಪರಿವಂತೆ
	ಪರಿವ ವಿಮಾನಮುಮನಲ್ಲಿಯೆ ವಿಳಾಸಕ್ಕೆ ನಿವಾಸಮಾದಂಬರ ಚರಲೀಲೆಯುಮನೞ್ಕರ್ತು
	ನೋಡಿ ಬಯಸಿ

ಕಂ||	ಇರುಳಿಂ ಪಗಲುಂ ಜಾನಿಸಿ
	ಸುರತ್ವಮಂ ಕೊಟ್ಟು ಮಗುೞೆ ಕೊಂಡೞಿಭವಮಂ
	ಪಿರಿದಂ ಕಿಱಿದಕ್ಕೀವಂ
	ತಿರೆ ಖಚರಸುಖಕ್ಕೆ ನೀಂ ನಿಧಾನಂಗೆಯ್ದಯ್		|| ೬೯ ||

			- 80 -

ವ||	ಅಂತು ನಿಧಾನ ಪೂರ್ವಕಂ ಗತಜೀವೆಯಾಗಿ ಬಂದಿಲ್ಲಿ ದಮಿತಾರಿಗಂ ತತ್ಸುಂದರಿ ಮಂಗಳೆಗಂ
	ಕನಕಶ್ರೀಯಾಗಿ ಪುಟ್ಟದೈ ಶಿವಮಂದಿರಪುರಮನಾಳ್ವ ಕನಕಪುಂಗವಂಗಂ ಜಯದೇವಿಗಂ
	ಕೀರ್ತಿಧರನಾಮದಿಂ ನಾಮಗ್ರತನೂಜರೆಮೆಮಗಂ ಪವನವೇಗಿಗಂ ನಿಮ್ಮಮ್ಮಂ ದಮಿತಾರಿ
	ಮಗನಾದನಾಮುಮಾತನಮನಸ್ಮದೀಯ ರಾಜ್ಯಭಾರದೊಳ್ ನಿಱಿಸಿ

ಕಂ||	ಶಾಂತಿಕಗುರುಪಾದಂಬುರು
	ಹಾಂತಿಕದೊಳ್ ಜಾತರೂಪಧರರಾಗಿ ಶಮ
	ಸ್ವಾಂತಕ್ಕೆ ಘಾತಿಗಳ್ ಬಲ
	ವಂತಂಗಳ್ ಕಿಡೆ ಜಿನತ್ವಮೆಮಗಾಯ್ತಿಗಳ್		|| ೭೦ ||

ವ||	ನಿನಗತೀತಭವದಾಹಾರದಾನದೊಳಾದ ಜುಗುಪ್ಸೆಯುಮದನುಡಗದೆ ಪಿರಿದು ಬೇಗಮಿರೆ
	ಕೂೞ್ಗೆ ಮುಸುಱಿ ಮಡಿದ ಮಕ್ಷಿಕಾದಿ ಜೀವಸಾವದ್ಯಮುಮನಿವಿರಿದು ಪರಮ ಕರುಣಾಕಾರ
	ದಾರುಣ ತೀವ್ರದುಃಖಮಂ ಮಾಡಿದುದೆಂದು ಬೆಸಸಿದ ಜಿನೇಂದ್ರನ ಚರಣ ಸರಸೀರುಹಂಗಳ್ಗೆ
	ಱಗಿ ಗಗನತಳಕ್ಕೆ ನೆಗೆದು ವಿಮಾನಮನೇಱಿ ಮೂವರುಂ ಮನೋವೇಗದಿನೆಯ್ದಿ
	ಪ್ರಭಾಕರೀಪುರಮನದಂ ಕಾವ ಚಿತ್ರಸೇನಾದಿ ಸೇನಾನಾಯಕರುಮನೊಳಗುಮಾಡಿ
	ಮೂವಳಸಾಗಿ ಸುತ್ತಿ ಮುತ್ತಿ ಕಾದುತ್ತಿರ್ದ ವಿದ್ಯುದ್ದಂಷ್ಟ್ರನುಮಂ ಸುದಂಷ್ಟ್ರನುಮಂ ಕಂಡು
	ಕಡು ಮುನಿದು ಮಾಣದೆ ಕನಕಶ್ರೀ ಬಾರಿಸೆ ವಾರಿಸೆ

ಕಂ||	ಎರಡೆರಡೆ ಸರಳಿನುಱದೆರ
	ಡೆರಲೆಗಳನೆ ಕೊಲ್ವ ತೆಱದಿನಿರ್ವರುಮಂ ಕೊಂ
	ದೆರಡನೆಯ ದುಃಖಮಂ ಮಾ
	ಣ್ದಿರದಾ ಕನ್ನಕೆಗನಂತವೀರ್ಯಂ ಪಡೆದಂ		|| ೭೧ ||

	ಅಗಳರಿಸೈನ್ಯಮವರೊಡ
	ವಾಗಲೊಡಂ ತತ್ಪ್ರಭಾಕರೀಪುರಮೇನಿಂ
	ಬಾಗಿರ್ದುದೊ ಘನವಿಗಮ ಸ
	ಮಾಗಮ ಶರದಮಲಗಗನಸನ್ನಿಭ ವಿಭವಂ		|| ೭೨ ||

ವ||	ಅಂತು ದಮಿತಾರಿಯ ತನಯರಿರ್ವರುಂ ಸಾಯೆ ಮಂಜು ಕರಗುವಂತೆ ವಿದ್ಯಾಧರಬಲಮೆಲ್ಲಂ
	ಕರಗೆ ನಿಜಾನ್ವಯ ರಾಜಧಾನಿಯಂ ಪುಗುವಾಗಳಿರ್ವರುಂ ಸೈನ್ಯಂ ಬೆರಸು ಪೌರ
	ನಾರೀಜನಂಗಳ್ ಗೀರ್ವಾಣಶಂಕೆಯಿನುತ್ತಂಬಿತಪಕ್ಷ್ಮಪಾಳಿ ವದನರತ್ಯಂತವಿಸ್ಮಯಮಾನ
	ಮಾನಸರುರ್ವೀತಳಸ್ಥಿತರಂಬರತಳಾಗಮನ ನಿರತರಂ ರಾಮಕೇಶವರಂ ನೋಡೆ

ಕಂ||	ಎಸೆವ ಸಮರಾನಕಂ ಸೊಗ
	ಯಿಸುವುತ್ಸವ ತೂರ್ಯಮೊಗೆಯೆ ಸಮರ ಪತಾಕಾ
	ಪ್ರಸರಂಗಳಷ್ಟಶೋಭೆಯ
	ಮಿಸುಗುವ ಪೞಯಿಗೆಗಳೊಳಗೆ ಪುಗೆ ಪುರವರಮಂ		|| ೭೩ ||

			- 81 -

ಮ||	ಅರಿಶಸ್ತ್ರಾ ಹತಿಯಿಂದಮಾದ ಪೊಸವುಣ್ಣೀತಂಗೆ ಮೆಯ್ಯೊಳ್ ನವಾ
	ಭರಣಂ ಶೋಭಿಸುವಂತೆ ಶೋಭಿಸುವುದೀತಂ ತುಳ್ಕಿದೊಂ ಖೇಚರೇ
	ಶ್ವರಸೈನ್ಯಾಬ್ಧಿಯನೀತನಿಂ ಧರಗೆ ಕೃಷ್ಣಂ ಚಕ್ರಿಯೆಂದಂತೆ ಭಾ
	ಸುರ ಬೋಧಂಗೆಣೆ ಭೂತಭಾವಿಭವದುರ್ವಿನಾಥರಿಲ್ಲೆಲ್ಲಿಯುಂ		|| ೭೪ ||

ಕಂ||	ಅಪರಾಜಿತ ಪ್ರಸಾದ
	ಪ್ರಪನ್ನೆಯಾ ಕನ್ನೆ ಮುನ್ನೆ ಸಮರಕ್ಕಿದೆ ಹೇ
	ತು ಪದಂ ಸುಕೃತಮಹೀರುಹ
	ವಿಪಕ್ವಫಲಭುಕ್ತಿಗಿಂತು ನೋಂತರುಮೊಳರೇ		|| ೭೫ ||

ವ||	ಎಂದಭೂತಪೂರ್ವಪ್ರಭಾವಮನಭಿವಂದಿಸುತ್ತುಂ ಅಶ್ರುತಪೂರ್ವಪ್ರತಿಜ್ಞಾಪಾರಗನಮಂ
	ಮಚ್ಚಿ ಬಿಚ್ಚಳಿಸುತ್ತುಮದೃಷ್ಟ ಪೂರ್ವ ಕೃತಮಂ ಬಣ್ಣಿಸುತ್ತುಂ ನೋಡುತ ಪುರವರಜನ
	ನಿನದಕ್ಕೆ ಮನದೊಳ್ ನಾಣ್ಚುತ್ತುಂ ನಿಜಾನುಜ ಕನ್ಯಾನ್ವಿತಮುತ್ಸವ ಧ್ವಜದ
	ಕೋಟಿಪರಿಬರ್ಹವಿರಾಜಮಾನ ರಾಜಮಂದಿರಮಂ ಮಚ್ಚಿ ಬಿಚ್ಚಳಿಸುತ್ತುಂ ಮೌಳಿಕುಳ
	ಮಂತ್ರಿ ಪರಿವೇಷ್ಟಿತಂ ಸೌಜನ್ಯಕಂದಾಂಕುರಂ ಪೊಕ್ಕನಂತರಮಷ್ಟಾಹ್ನಿಕ ಮಹಾಮಹಿಮೆಯಂ
	ಜಿನೇಶ್ವರಂಗೆ ನಿರ್ವರ್ತಿಸಿ ಬೞಿಯಂ ಚಕ್ರಪೂಜೆಯಂ ಮಾಡಿ ತಮ್ಮಂಗೆ ರಾಜ್ಯಾಭಿಷೇಕಮಂ
	ಮಾಡಿ ತಮ್ಮುತಿರ್ವರುಂ ದಿಗ್ವಿಜಯಾಭಿಲಾಷಿಗಳಾಗಿರೆ

ಕಂ||	ಅಮರ ನರಖಚರರುಳ್ಳ
	ರ್ಥಮೆಲ್ಲಮಂ ಕೊಂಡು ಬಂದು ಕಂಡಜಿತಪರಾ
	ಕ್ರಮಮನುೞಿದೆಱಗಿ ದಿಗ್ವಿಜ
	ಯಮನುೞಿಪಿದರೆಱಕಮೀಯದಿರ್ಕುಮೆ ನಯಮಂ		|| ೭೬ ||

ವ||	ಅಂತು ಪೊೞಲಿಂ ಪೊಱಮಡದೆ ಸಿದ್ಧದಿಗ್ವಿಜಯರಾಗಿರ್ದರಿರೆ ಕನಕಶ್ರೀ ಕನ್ನಿಕೆ

ಕಂ||	ಒಂದು ದಿವಸಂ ಪುರಂಧ್ರೀ
	ವೃಂದದ ಕೌತುಕದಿನಱಿದು ಪಾಣಿಗ್ರಹಣಾ
	ನಂದಮನೞಲ್ದು ಚಿತ್ತದೊ
	ಳೆಂದಳ್ ಪಿತೃಮರಣಕುಲವಿನಾಶವ್ಯಥೆಯಿಂ		|| ೭೭ ||

	ಆ ದೊರೆಯ ತಂದೆ ಸಾಯೆಯು
	ಮೀದೊರೆಯ ಕುಲಾಪವಾದವಾಗೆಯುಮೆನಗಿ
	ನ್ನೇದೊರೆ ವಿವಾಹಮಯಸದೊ
	ಳಾದೀ ಕಱೆ ಕರ್ಚಿ ಪೋಗದೀ ಕೆಯ್ನೀರೊಳ್		|| ೭೮ ||

	ತೊಳೆವೊಡದಂ ಜಿನಪತಿ ಮತ
	ಸಳಿಳಂ ತೊಳೆಗಂ ವಿಶೋಧಿ ತೊಳಗುಂ ನಿಯಮಂ

			- 82 -

	ತೊಳೆಗುಂ ದಯೆ ತೊಳೆಗುಮಱಂ
	ತೊಳೆಗುಮಯಂ ತೊಳೆಗುಮುಚಿತಚರಿತಂ ತೊಳೆಗುಂ		|| ೭೯ ||

ವ||	ಅದಱಿನಾನೀ ನಿಕೃಷ್ಟದಾಸೆಯಂ ಕೆಯ್ಕೊಂಡು ನಿರ್ವೇದಮಂ ಪೆಱಗಿಕ್ಕಿ ಸಂಸಾರನಿಸ್ಸಾರ
	ಭೋಗಕಾಂಕ್ಷೆಯಿಂ ಮದುವೆಗೆ ಮನಂದಂದಂದಬಲಾಬಾಲಗೋಪಾಲಜನಂ ಮೊದಲಾ
	ಗೆನ್ನಂ ಪುಲ್ಲಿಂದಂ ನೊಚ್ಚಿದಳಂ ಕಲ್ಲಿಂದಂ ಬೆಟ್ಟಿದಳುಮಾಗಿ ಬಗೆವರುಂತುಂ ಯೌವನ
	ಶ್ರೀಯಂ ನಿರಪವಾದಮನಾರ್ ಕಳೆದಪರವರೆ ಮಹಾತ್ಮರ್‌ ಅಲ್ಲದೆಯುಂ ವಾಂಛೆಯಿಲ್ಲದ
	ಜೀವಿತಮುಂ ಮುನ್ನೆಂಬುದಿಲ್ಲದ ವಿಕ್ರಮಮುಂ ಓಗಡಿಸದನುಭವಮುಂ ಪಗೆಯಿಂ
	ಪೊಗೞಿಸುವ ಧೈರ್ಯಮುಂ ಪುರಾಕೃತ ಸುಕೃತ ಫಲಂಗಳವಂ ನೆನೆದನವರತಮೞ್ತು
	ಬಾತ ಕಣ್ಗಳುಂ ಚಿಂತಾನಿದ್ರೆಯಿಂ ದರ್ದುರಮಾದ ಮೊಗಮುಂ ಬಿಸುಸುಯ್ಯೆ ಬೆಂಕಿಯಿಂ
	ಕಂದಿದ ಬಾಯ್ದೆಱೆಯುಂ ಬೆರಸೆನಗೆ ಪಸದನಮಿನ್ನೇನಪ್ಪುದು ಶೋಕವಿಕಳದಿಂ ಶೂನ್ಯಮಾದ
	ಮನದಿಂ ಧೈರ್ಯಮುಂ ಪಱಿಪಟ್ಟುದು ತಂದೆಯ ಬೆನ್ನೆನೆ ವೋಪಂತವಧಾನಂ
	ಗೆಂಟುವೋದುದಿನಿವಿರಿದನ್ವಯ ಕ್ಷಯದಪವಾದದ ಪೆರ್ವೊಱೆಯಂ ಆನೊರ್ವಳೆನಗಂ
	ಪೊತ್ತು ನಿತ್ತರಿಸಲಾರ್ಪುದೆ

ಉ||	ಎಂದುಪಶಾಂತಚಿತ್ತೆ ನವಶೋಕರಸಾಕುಳೆ ದೀಕ್ಷೆಗೞ್ತಿಯಂ
	ತಂದು ಖಗೇಂದ್ರ ಕನ್ನಿಕೆ ನೃಪೇಶ್ವರನಿರ್ದ ಸಭಾಗೃಹಂಬರಂ
	ಬಂದಿರದಾ ಲತಾಂಗಿ ಹಳಿಗಂ ಹರಿಗಂ ನುಡಿಗುಂ ಕವಲ್ತು ತ
	ಳ್ತಂದು ಪೊದೞ್ದು ನೀಳ್ದು ಸಭೆಯಂ ಬೆಳಗುತ್ತಿರೆ ದಂತಕಾಂತಿಗಳ್		|| ೮೦ ||

ಕಂ||	ಅಸಮಾನಮೆನ್ನೊಳಿರ್ವರ
	ಪಸಾಯಮಿರ್ವರ ಮಹತ್ವಮಿರ್ವರ ಕರುಣಾ
	ಪ್ರಸರಣಮಿರ್ವರ ರಾಗದ
	ರಸಮಿರ್ವರ ಮೋಹಮಿರ್ವರಾದರಮುಂತುಂ		|| ೮೧ ||

	ಜನಕವಧಜಾತಶೋಕಂ
	ಮನದೊಳ್ ಸಂಸೃತಿ ಲತಾಪ್ರತಾನದುಸುರ್ವಂ
	ಜನಯಿಪುದಾನಾವಳೊಳಂ
	ಗನೆ ಗಡ ಷೋಡಶಸಹಸ್ರಮಂತಃಪುರದೊಳ್		|| ೮೨ ||

ವ||	ಅದಲ್ಲದೆಯುಂ ಸದಾಚಾರಭೂಷಣರಪ್ಪ ನಿಮಗೆ ನಾಣ್ಚುವುದುಂ ಲೋಕಕ್ಕೆ
	ನಾಣ್ಚುವೆನಲ್ಲೆನಾನುಮೀ ಜನಾಪವಾದಮುಮುಂ ಪೆಱಗಿಕ್ಕಿ ಕುಲೋದ್ಭೂತರುಂ
	ತತ್ವವೇದಿಗಳುಂ ಮನೆವಾೞನಾಸೆವಡಲಾಗದದಲ್ಲದೆಯುಂ ದಮಿತಾರಿಗೆ ಉಟ್ಟಸುಟ್ಟುಂಬೆಯ
	ನೆಱಲೊಳ್ಬಂದು ಮುಗುಳಿನೊಳ್ ಪೂೞ್ದುಂ ಭ್ರೂಲತಾಪ್ರತಾನದೊಳ್ ಕಟ್ಟುಂ
	ಕಿೞ್ಪಟ್ಟುಮಿರ್ಪುದುಚಿತಮಲ್ತು ಅಸ್ಮದ್ಗುರುಗಳುಂ ತ್ರೈಲೋಕ್ಯಗುರುಗಳುಮಪ್ಪ ಕೀರ್ತಿಧರ

			- 83 -

	ಗುರುಗಳ ಸಭಾಮಂಡಳಮಂ ಪೊಱಮಟ್ಟೊಂದಡಿವರ್ಪೊಡಂ ತಕ್ಕುದಲ್ತು ಬಂದಬರವುಂ
	ನಿಮ್ಮಂ ಬಿಡಿಸಲುಮೊಡಂಬಡಿಸಲುಮೆಂದೆ ಬಂದೆನೆನ್ನಂ ಬಿಡುವುದೆಂದುದಾತ್ತಾಳಾ
	ಪಪ್ರಯೋಗಂಗಳಿಂ ತಜ್ಞೆತೆಯನಾ ಮಾನಧರರ ಮುಂದಿಡೆಯುಂ ಮನಮಂ ತಪೋಧನರ
	ಪಾದಾಂತಿಕದೊಳ್ ನಿಱಿಸಿ ವ್ಯಾಮೋಹದುಸುರ್ವಂ ಪತ್ತುವಿಡೆ ನುಡಿದು

ಕಂ||	ಅತಿ ಮೋಹದಿಂದೆ ಬಾರಿಸು
	ವ ತಮ್ಮುತಿರ್ವರ ಮೃದೂಕ್ತಿ ಪುಗದೆ ತದೀಯ
	ಶ್ರುತಿಯಂ ನಿರ್ವೇದಂ ನಿಲೆ
	ಮತಿಯೊಳ್ ನಿಲ್ಕುಮೆ ಸರಾಗಮಾರ್ಗುಪಯೋಗಂ		|| ೮೩ ||

	ಅ ಸಾಹಸಭೂಷಣೆ ನಾ
	ಲ್ಸಾಸಿರ್ವವ್ ಕುಡದ ಕೂಸಗಳ್ವೆರಸರ್ಹ
	ಚ್ಛಾಸನದಱವಿಡಿದಘಮಂ
	ತ್ರಾಸಿನಲೆಂದಮಳದೀಕ್ಷೆಯಂ ಕೆಯ್ಗೊಂಡಳ್		|| ೮೪ ||

ವ||	ಅಂತಾ ಕನ್ನಿಕೆ ಸ್ವಯಂಪ್ರಭಜಿನೇಂದ್ರ ಪಾದಪದ್ಮೋಪಾಂತದೊಳ್ ಕಮಳಶ್ರೀ
	ನಾಮಾರ್ಯಿಕಾಭಿದಾನೆ ತಪಶ್ಚರಣನಿರತೆಯಾಗಿ ಸುರೇಂದ್ರಲೋಕಾತಿಥಿಯಾದಳ್ ಇತ್ತ
	ಪುರುಷರತ್ನಕ್ಕೆ ಸ್ತ್ರೀರತ್ನಮಲ್ಲದೆ ಸಾಮಾನ್ಯಮಣಿಯುಂ ಪಸುರ್ವಣಿಯುಂ ದೊರೆಯಲ್ಲ
	ವೆಂಬಂತೆ ಜೈನಶಾಸನಚೂಡಾಮಣಿಗೆ ವಿಜಯೆಯೆಂಬೊಳಗ್ರಮಹಿಷಿಯಾಗಿರೆ

ಉ||	ರವಿಗಂ ಸಂಜೆಗಮೊಪ್ಪಿ ತೋಱುವುದಯಾಧ್ರೀಂದ್ರಾಗದೊಳ್ ದೀಪ್ತಿ ಪು
	ಟ್ಟುವವೋಲ್ ಕಾರ್ಗಮುದಗ್ರ ಮೇಘತತಿಗಂ ಕಾರ್ಗಾಲದೊಳ್ ಮಿಂಚು ಪು
	ಟ್ಟುವವೋಲಿಂದುಗಮೊಂದಿನಿಂದ ಕಳೆಗಂ ಸಂದೂರ್ಜದೊಳ್ ಕಾಂತಿಪು
	ಟ್ಟುವವೋಲ್ ನಂದನೆ ಸೀರಿಗಂ ವಿಜಯೆಗಂ ತದ್ವಂಶದೊಳ್ ಪುಟ್ಟಿದಳ್		|| ೮೫ ||

ವ||	ಅಂತು ಪುಟ್ಟಿ ನಾಮಕರಣದೊಳೇನಾನುಮೊಂದು ಪೆಸರೊಳ್ ಬಳೆಯೆ

ಕಂ||	ವಿಶದಮತಿಗಂ ನಿಕಾಮೋ
	ಪಶಮಕ್ಕಂ ಮಚ್ಚಿ ತಾನುಮನುಜನುಮಿರ್ದಾ
	ಕುಶದಳ ಸವರ್ಣವರ್ಣೆಗೆ
	ಕುಶಾಗ್ರಮತಿ ಸುಮತಿಯೆಂದು ಹರಿ ಪೆಸರಿಟ್ಟಂ		|| ೮೬ ||

	ಬಾಲತ್ವದೊಳಂ ಗುಣಮಣಿ
	ಮಾಲಿನಿ ಶಿಶು ಸುಮತಿ ಸುರಕರಾರ್ಪಿತ ಸುಮನೋ
	ಮಾಲಾಭ್ಯರ್ಚಿತ ಪದನಖ
	ಮಾಲಿಗೆ ಜಿನಪತಿಗೆ ವಿನಯವಿನಮಿತೆಯಕ್ಕುಂ		|| ೮೭ ||

			- 84 -

ವ||	ಅಂತು ನಿಸರ್ಗದೊಳ್ ದೇವಗುರುಭಕ್ತೆಯುಂ ಮಾತಾಪಿತೃಶಿಕ್ಷಾನುರಕ್ತೆಯುಮಾಗಿ
	ಸ್ವಭಾವದೊಳ್ ಸಂಸಾರಶರೀರಭೋಗ ನಿಸ್ಸಾರತೆಯನಱಿದು ಕಳಾಕಳಾಪದೊಳ್ ನೆರೆದು
	ಜವ್ವನಂ ನೆಱೆಯೆ ನೆಱೆಯೆ

ಕಂ||	ನವವಯಸಮಯಸಮಂ ನೋ
	ಡುವಂಗೆ ತರೆ ರೂಪು ನೆರೆಯೆ ಲಾವಣ್ಯ ರಸಂ
	ಭುವನ ತ್ರಿತಯಂ ತೃಣದಿಂ
	ದವಸ್ತುವೆನಿಸಿದುದು ಸುಮತಿ ಮೆಯ್ನೆಱೆಯಲೊಡಂ		|| ೮೮ ||

ವ||	ಅಂತು ವರಯೋಗ್ಯೆಯಾದ ಪತಿಂವರೆಯನಱಿದು ಅಪರಾಜಿತನೀಕೆ ನ್ಯಗ್ರೋಧ ಪರಿಮಂಡಲೆ
	ಯುಮವಧೀರಿತ ಮಹೀಪಾಲ ಕುಮಾರ ಮಂಡಲೆಯುಮಾದಳಿನ್ನೀಕೆಯನಿನ್ನಾರ್ಗೆ
	ಕುಡುವೆಮೆಂದು ತದನುರೂಪ ವರಾನ್ವೇಷಣವ್ಯಾಪಾರ ಪಾರಾಯಣನಾಗಿ ಸಮಸ್ತಖೇಚರ
	ಭೂಮಿಗೋಚರ ಪರ್ಯವಸಾನಮಾಗಿ ರಾಜಕುಮಾರರೊಳಮಾಕೆಗನುರೂಪನಪ್ಪ
	ವರನನಱಸಿ ಪಡೆಯದೆ ಮಂತ್ರಿಮಂಡಳಸಮಾಲೋಚಿತ ಕಾರ್ಯ ಪರ್ಯವಸಾನನಾಗಿ
	
ಕಂ||	ವರರೊಳ್ ಮನೋಭವಂಗನು
	ವರಮಂ ಪೊಸಯಿಸುವವೊಲ್ ಪತಿಂವರಗೆ ಸೊಯಂ
	ಬರಮಂ ಪೊಸಯಿಸಿದಂ ನಿಖಿ
	ಲರಾಜಕಂ ನೆರೆಯೆ ಸಾನುಜಂ ಬಲದೇವಂ		|| ೮೯ ||

	ಅಂತಲ್ಲಿಗೆ ವಂದು ನೃಪರ್
	ತಂತಮ್ಮಂ ಮೆಱೆದುಪೊೞಲ ಪೊಱವೊೞಲೊಳ್ ಬೀ
	ಡಂ ತೀವಿ ಬಿಡಿಸೆ ಪುರವರ
	ಕಾಂತೆಗದೊಂದಾದುದಭಿನವಂ ಕಟಿಸೂತ್ರಂ		|| ೯೦ ||

ವ||	ಅದರ್ಕ್ಕೆ ಸಂತಸಂಬಟ್ಟಕಲಂಕಾಚಾರಸಾರನುಮನಂತವೀರ್ಯನುಂ ಶುಭಮುಹೂರ್ತದೊಳ್
	ಕನ್ನೆಯಂ ನೆರೆಯ ಕೈಗೆಯ್ಸಲ್ವೇೞ್ದು ಮನುಷ್ಯವಾಹ್ಯಮಪ್ಪ ಚತುರಂತಯಾನವನೇಱಿಸಿ
	ಸ್ವಯಂವರಸಭಾ ಭೂಮಿತಳಕ್ಕೆ ಕನ್ನೆಯಂ ಪೋಗಲ್ವೇೞ್ದೋಡಾಕೆ ಬರ್ಪುದು
	ಮೆರಡೋಳಿಯೊಳಂ ಮಂಚಸ್ಥರಾಗಿರ್ದ ರಾಜಕುಮಾರರ್ಕಳೊಳ್

ಕಂ||	ಶೃಂಗಾರಚೇಷ್ಟೆಗಳ್ ವಿವಿ
	ಧಂಗಳ್ ನೆಗೞ್ದುವು ಮಹಾನಿಲಾಹತಿ ವಿವಿಧ
	ತ್ವಂಗತ್ತರಂಗ ಲಹರೀ
	ಭಂಗುರ ಗಂಭೀರಜಳಧಿವೇಳಾಕೃತಿಯಿಂ		|| ೯೧ ||

ವ||	ಅಂತು ಚಂದ್ರೋದ್ಗತಿಯಿನುಚ್ಚಳಿಸಿದ ಸಮುದ್ರವೇಳೆಯಂತೆ ನೃಪಮಾಳೆ ನಿಜಲೀಳೆಯಂಮೆಱೆ
	ದು ಪಱಿವಱಿಯಾಗೆ ಮಂಚ ಮಧ್ಯ ವೀಥಿಯಂ ಕನ್ನೆ ಪುಗುವುದಂ

			- 85 -

ಕಂ||	ಪ್ರಮದಾಮಿಷಕ್ಕೆ ಮುಸುಱುವ
	ತಿಮಿಕುಳದವೊಲನಿಪಾಲ ನಯನಚಯಂ ಸಂ
	ಭ್ರಮದಿನೊಡನನಿತುಮಾ ನೃಪ
	ಕುಮಾರಿಯಂ ಸುತ್ತಿಮುತ್ತಿ ಕೊಳ್ವವಸರದೊಳ್		|| ೯೨ ||

ವ||	ಒರ್ವಳ್ ವಿಮಾನ ಪರೀತೆ ಗಗನಸ್ಥಳದೊಳ್

ಉ||	ದೇವತೆ ನಿಂದಿದಂ ನುಡಿದಳಕ್ಕ ನೆಗೞ್ತೆಯ ಪುಷ್ಕರಾರ್ಧದೊಳ್
	ಭಾವಿಸು ಪೂರ್ವಮಂದರದ ಭಾರತದೊಳ್ ಪುರಮುಂಟು ನಂದನಂ
	ಭೂವನಿತೇಶನಾಳ್ದೊನದನಲ್ತೆ ಮಹೇಂದ್ರನೃಪಂ ನೃಪಂಗೆ ಮಾ
	ದೇವಿ ದಲಂತನಂತಮತಿ ತನ್ಮಿಥುನಕ್ಕೆ ಮನಕ್ಕೆ ಸಂತಸಂ		|| ೯೩ ||

ಕಂ||	ಪುಟ್ಟೆ ದಲಾನುಂ ನೀನುಂ
	ಪುಟ್ಟಿದೆವಂದೆನ್ನ ಪೆಸರನಂತಶ್ರೀ ಶ್ರೀ
	ಪುಟ್ಟೆ ಧನಶ್ರೀ ನಾಮವ
	ನಿಟ್ಟರ್ ನಿನಗಲ್ಲಿ ಪಿರಿಯೆನಾಂ ನೀಂ ಕಿಱಿಯೈ		|| ೯೪ ||

ವ||	ಆಗಿ ಸುಖಮಿರ್ಪಿನಮೊಂದುದೆವಸಂ ವಸಂತಸಮಯದೊಳ್ ನಾಮಿರ್ವರುಂ ವನವಿಹಾರ
	ನಿಮಿತ್ತಂ ಪೋಗಿ

ಕಂ||	ಸದ್ಧರ್ಮವತ್ಸಳರ್ ಮತಿ
	ಶುದ್ಧತೆ ನಿಲೆ ನಂದಗುಪ್ತರಿತ್ತೊಡೆ ಸುಖ ಸಂ
	ವೃದ್ಧಿಗುಪವಾಸಮಂ ಕೊಂ
	ಡಿದ್ದಾಂಬುರುಹಾಸ್ಯೆ ಬೇಱೆ ಸಿದ್ಧಾಚಳದೊಳ್		|| ೯೫ ||

ವ||	ಪ್ರೋಷಧವ್ರತಪವಿತ್ರಗಾತ್ರೆಯರೆಮಾಗಿ ಮತ್ತಮಲ್ಲಿಯೆ ಕಿಕ್ಕಿಱಿಗಿಱಿದು ಬೆಳೆದಡರೆ ಪೂತ
	ಚೂತವನಮೆ ಬಾೞ್ವೇಲಿಯಾಗೆ ಪೊದರ್ತಗುಳ್ದು ಕವಲ್ತೆಳದಳಿಸುವ ಲಸದಶೋಕೋದ್ಯಾನ
	ಮಧ್ಯದೊಳ್ ನಾಲ್ಕು ರಕ್ತಾಶೋಕಂಗಳ್ ನಡುವಣ

ಕಂ||	ಲಲಿತ ಲತಾಮೃದುಶಾಖಾ
	ವಲಿ ಮಿಳಿಯಾಗೊರ್ವರೊರ್ವರಂ ತೂಗಿ ಲತಾ
	ಲಲಿತೇ ನಾವಿರ್ವರುಮು
	ಯ್ಯಲಾಡೆ ಮನಮುಯ್ಯಲಾಡೆ ಖೇಚರನೊರ್ವಂ		|| ೯೬  ||

ವ||	ತ್ರಿಪುರವರೇಶ್ವರ ವಜ್ರಾಂಗನೆಂಬೊಂ ಪಿಡಿದೆೞೆದುಕೊಂಡು ಗಗನತಳಕೆ ನೆಗೆವುದುಮಾತನ
	ಪ್ರಾಣೇಶ್ವರಿ ವಜ್ರಮಾಳಿನಿ ಕಂಡು ಪುರುಡುಮೞಲುಮೊಡವಳೆಯೆ ನಿಶಿತಾಸಿಧೇನುವಂ
	ಕಿೞ್ತು ಬೆನ್ನಟ್ಟಿ ಬೆರಗಿಲ್ಲದಾತನ ಬೆನ್ನಂ ಜನ್ನಿವರವಿಕ್ಕಿದಂತಿರೆ ಪೊಯ್ಯೆನೊಂದು ನಿತ್ತರಿಸಲಾಱದೆ

			- 86 -

	ಭೋಂಕನೆ ಬಿಟ್ಟು ತಾಂ ಮಹೀತಳಕೆ ಬೀೞತ್ತುಂ ನಮ್ಮ ನೋವಿಂಗಾಱದೆ ಪರ್ಣಲಘುವೆಂಬ
	ವಿದ್ಯೆಯಂ ಬೆಸಸುವುದುಮಾ ವಿದ್ಯಾದೇವತೆ

ಕಂ||	ಜನನಿ ನಿಜೋತ್ಸಂಗದೊಳೊ
	ಯ್ಯನೆ ತಂದಿರಿಸುವವೊಲಿಕ್ಕಿ ತೊಡೆಯೊಳ್ ಬೞಿಯಂ
	ಮನಮೊಸೆದಿಕ್ಕಿರ್ದ ಸುಖಾ
	ಸನದೊಳ್ ಕುಳ್ಳಿರಿಸುವಂತೆ ಸಿಕತಿಳ ತಳದೊಳ್		|| ೯೭ ||

ವ||	ಆ ಭೀಮಾಟವೀ ಸರಸ್ತೀರದೊಳಿರಿಸಿ ಪೋಪುದುಂ ನಾಮಲ್ಲಿ ಧೈರ್ಯಮನೆ
	ಮನದೊಳವಳಂಬಿಸಿ ಚತುರ್ವಿಧಾಹಾರ ಶರೀರ ಪ್ರತ್ಯಾಖ್ಯಾನ ಪೂರ್ವಕಂ ಸನ್ಯಸನದಿಂ
	ಮುಡಿಪಿ ಸೌಧರ್ಮೇಂದ್ರಂಗಾಂ ನವಮಿಕೆಯೆಂಬ ದೇವಿಯೆನಾದೆಂ ನೀನುಂ ಕುಬೇರಂಗೆ
	ರತಿಯೆಂಬ ಮನೋವಲ್ಲಭೆಯಾದೈ ಇಂತಿರ್ವರುಮೊರ್ಮೆ ನಂದೀಶ್ವರದ್ವೀಪದೊಳೋರೊ
	ರ್ವವಂ ಕಂಡು ಅಱಿದೊಡನೆ ಜಿನೇಂದ್ರಮಹಿಮೆಯಂ ಮಾಡಿ ಮನುಷ್ಯಲೋಕದೊಳ್
	ನಮ್ಮೊಳಾರಾದೊಡಮೊಂದೊರ್ವರಂ ಪ್ರತಿಬೋಧಿಸುವಂತು ಪೂಣ್ದು ಪೋದೆವದಂ
	ನೀನೀಗಳ್ -

ಕಂ||	ಮಱೆದುಱದೀ ಸಂಸಾರಮ
	ನಱಿಯದರಂತೇನುಮಲ್ಲದಲ್ಪಸುಖಕ್ಕುಂ
	ತೆಱಗಿ ಮರುಳಕ್ಕ ಕನಸಿನ
	ತೊಱಿಯೊಳ್ ನೀರ್ಗುಡಿದು ತಣಿವನಱಸಿದರೊಳರೇ		|| ೯೮ ||

ವ||	ಅದಱಿಂದೆನ್ನ ನುಡಿಯೆಂಬುದು ನಿನಗೆ ಪರಿಪಾಕಪಥ್ಯಮಿದನವಜ್ಞೆಗೆಯ್ದುದುಂ ನಿರಾಕರಿಸು
	ವುದುಂ ಕಿಂಪಾಕಪರಿಪಾಕನೀಕಾಶಮೀದೊರೆಯ ಪರಿಗ್ರಹಭಾರದಿಂ ಮುೞುಗಲ್ಕಲ್ಲದೆ
	ಂದಿಗಂ ನೆಗೆಯಲ್ಕಕ್ಕುಮೇ ಮೇಗಪ್ಪುದಂ ನೀನಱಿವೆಯೆಂದು ಮಾಣ್ಬುದುಮದೆಲ್ಲಮುಮನೆಯ್ದೆ
	ಕೇಳ್ದು ತದ್ದೇವೀರೂಪಮಂ ಕಂಡು

ಕಂ||	ಅಱಿವನೆಡೆವಱಿದು ಕೆಟ್ಟುದ
	ನಱಸಲ್ ಪೋಪಂತೆ ಮುಚ್ಚಿವೋಪುದುಮೊಡನಿ
	ರ್ದಱಿಕೆಯ ಪರಿಜನಮಿರದೆ
	ೞ್ಜಱಿಸಲೊಡಂ ಸುಮತಿ ಮುಚ್ಚೆಯಿಂದೆೞ್ಜತ್ತಳ್		|| ೯೯ ||

ವ||	ಅಂತು ಮುಚ್ಚೆಯಿಂದೆೞ್ವತ್ತು ಸುಮತಿ ತಮ್ಮಕ್ಕನನಂತಶ್ರೀಯಪ್ಪ ದೇವಿಗಿಂತೆದಂಳ್
	
ಚಂ|| 	ಅನುಭವಿಸುತ್ತುಮಿರ್ದು ಸುಖದಿಂ ಸುಖಮಂ ಸುರಲೋಕದೊಳ್ ಪುರಾ
	ತನ ಭವ ಮೋಹದಿಂದನುಜೆಯೆಂದೆನಗಿಷ್ಟಮತಿ ಪ್ರಕಾಶಮಂ
	ಜನಿಯಿಪ ನಿನ್ನದೊಂದು ದಯೆಗೇಂ ತೊದೞಕ್ಕ ಮಹಾಪ್ರಸಾದಮಾ
	ಜಿನಮತಮಂ ಭವನ್ಮತಮುಮಂ ಮಱೆದಿಂದವಿವೇಕಿಯಪ್ಪೆನೇ		|| ೧೦೦ ||

			- 87 -

ಕಂ||	ಇದು ಭವದಮಳಿನ ಸೌಹಾ
	ರ್ದ್ರದುದಯಮಲ್ಲದೆ ಮದೀಯ ಮಹಿಮೋನ್ನತಿಯ
	ಲ್ತದನಱಿದೆಂ ಮಾರ್ಗಂದ
	ಪ್ಪಿದ ಕುರುಡರನಱದ ಬಟ್ಟೆಗು ಯ್ವರೆ ಪಿರಿಯರ್		|| ೧೦೧ ||

ವ||	ಅದಱಿಂದಮೆಮಗೆ ನಿಮ್ಮ ನುಡಿ ಮರ್ದಿನ ಕೃಪೆಯಂತುಟೆ ಮತ್ತಮಾತುರನೌಷಧ ಭೀರುವಾ
	ದೊಡಂ ಭಿಷಗ್ದೋಷಮಾಗದಂತೆ ನಿಮ್ಮ ಪೇೞ್ವುದನುಪೇಕ್ಷಿಸಿದೊಡನೆ ದೋಷಂ
	ಪುನರ್ದರ್ಶನಂ ಯಥಾ ಸ್ಥಾನಕ್ಕೆ ಬಿಜಯಂ ಗೆಯ್ಯಿವೆಂದು ಮುಕುಳಿತ ಕರಕಮಳೆ
	ವಿಸರ್ಜಿಸುವುದು ಮಾದೇವಿ

ಕಂ||	ಗಗನಂ ನಿಜಭೂಷಣ ದೀ
	ಪ್ತಿಗಳಿಂ ತೞತೞಿಸಿ ಪೊಳೆಯೆ ಮಿಂಚಿನ ಗೊಂಚಲ್
	ನೆಗೆದಂತೆ ನೆಗೆದು ಸುರಲೋ
	ಕ ಗಮನಮಂ ಮನುಜ ಲೋಕದಿಂ ಪೊಗೞಿಸಿದಳ್		|| ೧೦೨ ||

ವ||	ಇತ್ತ ಸುಮತಿ ಸುಮತಿವೆಸರಂ ನನ್ನಿಮಾಡಿ ತನ್ನ ಸಖೀಜನಕ್ಕಿಂತೆಂದಳ್ ಪರಮಾರ್ಥಮಂ
	ಮಧ್ಯಸ್ಥತೆಯುಮನಧರಿಸುದವಧಾರಿಸುವಾಗಳ್ ದೇವತೆಯ ನುಡಿದ ನುಡಿ ಸಾರಮಸಾರಂ
	ಉಪಾದೇಯಮನಾದೇಯಮೆಂಬಿನಿತಂ ನಿಮಗಱಿಯಲಕ್ಕಮೆ ವಲಂ ವಿಷಯಾಸಕ್ತಿಯೊ
	ಳಾಯಾಸೈಕ ನಿರತರಾಗಿರ್ಪ ಪ್ರಾಕೃತ ಜನಂಗಳ ಗಮನಮೇ ವೇದಿಗೆ ಹೃದಯಂಗಮ
	ಮಾಗದದುಮಂ ನೀಮೆ ಪೇೞಿಮೆಂದವರೊಳ್ ಪರೀಕ್ಷಾಕ್ಷಮೋದಾರವೀರ ವಾಕ್ಯಂಗಳಂ
	ನುಡಿಯುತ್ತುಂ ರಥಮಂ ಮಗುೞಲ್ವೇೞ್ದು

ಕಂ||	ಕಾಂತಾರತ್ನಮನೆಮಗ
	ಪ್ಪಂತಾಗಿರೆ ಮಾೞ್ಪೆವೆಂದು ನೆರೆದ ಮಹೀಭೃ
	ತ್ಸಂತತಿಯ ಬಿಟ್ಟವಾಯ್ ಬಿ
	ಟ್ಟಂತಿರೆ ಬಂದಾಕೆ ಪೊಕ್ಕಳಿರದರಮನೆಯಂ		|| ೧೦೩ ||

ಉ||	ಪೊಕ್ಕು ನಿಜಾಂಬಿಕಾ ಜನಕರಂ ಸುತೆ ಬೀೞ್ಕೊಳೆ ಕನ್ನೆ ಮುನ್ನೆ ತ
	ತ್ವಕ್ಕತಿಲೌಲ್ಯೆ ಬಾಲ್ಯದೊಳಮಾಗದು ಮಾಣಿಸಲೆಂಬ ಚಿಂತೆಯಿಂ
	ಬೆಕ್ಕಸರಾಗಿ ನಮ್ಮಳಿಪೆ ಸಾಲದೆ ಭವ್ಯರನಾರ್ಗೆ ಬಾರಿಸಲ್
	ಬರ್ಕ್ಕುಮೆನುತ್ತಣಂ ಮಿಡುಕರಕ್ಕಟ ಲೆಪ್ಪದ ರೂಪಿದೆಂಬಿನಂ		|| ೧೦೪ ||

ವ||	ಬಿಲ್ಲುಂ ಬೆಱಗುಮಾಗಿರ್ದ ಜೈನ ಶಾಸನ ಚೂಡಾಮಣಿಯುಂ ವಿಜಯೆಯುಮೆಮ್ಮ
	ವಂಶಕ್ಕೀಕಯೆ ಪತಾಕೆಯೆಂದಭಿವರ್ಣಿಸಿ ಪುತ್ರೀವಿಯೋಗ ವಿಷಾದಮುಂ ತತ್ತಪೋಗ್ರಹಣ
	ಪ್ರಮೋದಮುಂ ಸೂೞ್ಸೂೞೊಳ್ ಪೆರ್ಚಿ ಬಂದೊಱೆದುಗುವ ಶೋಕಬಾಷ್ಪಂಗಳು
	ಮನಾನಂದಾಶ್ರುಜಲಂಗಳುಮಂ ತೊಳೆದು ಮಗಳ ಮೊಗಮನತಿ ಸ್ನೇಹ ಪಾತಾಳಂಬಿತ
	ಮನಸ್ಕರಾಗಿ ನೋಡಿ

			- 88 -

ಕಂ||	ತನಯೆ ತಪದಿಂದೆ ನೀಂ ನಿ
	ನ್ನನೆಯಲ್ಲವೆ ನಮ್ಮ ಕುಲಮುಮಂ ಬೆಳಗಿದೆಯೆಂ
	ತೆನೆ ಮುಗಿಲ ಮುತ್ತು ಮುಗಿಲಂ
	ನೆನೆಯಿಸಿ ಮಂಡಲಿಯ ನಿಪುಣರಿಂ ಪೊಗೞಿಸದೇ		|| ೧೦೫ ||

ವ||	ಎಂದು ಗಂಭೀರ ಧೀರೋದಾರ ಸಾರೋಕ್ತಿಗಳಂ ನುಡಿದೊಡಂಬಟ್ಟ ತಾಯಂ ತಂದೆಯುಮಂ
	ಬಿಡಿಸಿ ತದನುಗಮ್ಯೆಮಾನೆ ರಾಜಮಂದಿರದಿಂ ಪೊಱಮಟ್ಟು ಸುಮತಿ ಸುವ್ರತಾಗಣಿನೀ ಸಮಕ್ಷ
	ದೊಳ್ ಪರಮ ದೀಕ್ಷೆಯನಯ್ನೂರ್ವರ್ ಮಹೀಪಾಲ ಕನ್ನೆಯರೊಡನೆ ಕೆಯ್ಕೊಂಡಳ್
	
ಕಂ||	ಮತ್ತಿತ್ತ ಚಕ್ರಿಯುಂ ಚತು
	ರುತ್ತರವದಶೀತಿ ಲಕ್ಷಪೂರ್ವಂ ಬೞ್ದ
	ತ್ಯುತ್ತಮ ಸುಖಿ ಪವಡಿಸಿ ತ
	ನ್ನುತ್ತರ್ಯ ದುಕೂಲ ವಿಶದ ಶಯ್ಯಾತಳದೊಳ್		|| ೧೦೬ ||

	ಇರೆ ಛಿದ್ರಿಸಿದೊಂ ಜವನನು
	ವರಕ್ಕಮಿದಿರ್ಗಂ ಪೊಣರ್ಕೆಗಂ ಸುಗಿದವೊಲಾ
	ಹರಿಯಂ ಮೂದಲಿಸಿ ಚಲಂ
	ಬೆರಸಿ ನಿರಾಕರಿಸಿ ಹರಿಯನಿಱಿವುದು ಮೊಗ್ಗೇ		|| ೧೦೭ ||

ವ||	ಅಂತನಂತವೀರ್ಯಂ ಭವಾಂತರಿತನಪ್ಪುದುಂ

ಮ||	ಬಲದೇವಂ ಬಲದೇವದುಜ್ಜವಣೆಯೊಳ್ ಮುಂದಾದರಂ ಕೊಂದ ಮೆ
	ಯ್ಗಲಿ ತಮ್ಮಂ ಸಯೆ ಬಳ್ಳಿಯುಂ ನಿಗಳಮುಂ ತಳ್ತಂದುವುಂ ಬಳ್ಳಿ ಸಂ
	ಕಲೆಯುಂ ಪೋದ ಗಜಂ ಬನಕ್ಕೆ ತಳರ್ವಂತುದ್ವೇಗದಿಂ ಮೋಹ ಶೃಂ
	ಖಲೆ ಪಾಱೇೞೆ ತಪೋವನಕ್ಕೆ ತಳರ್ದಾತ್ಮೀಯಾನ್ವಯೈಶೈರ್ಯದೊಳ್		|| ೧೦೮ ||

ವ||	ಅರಿಂಜಯನೆಂಬೊಂ ತನ್ನ ಕಿಱಿಯ ಮಗನನಭಿಷೇಕ ಪೂರ್ವಕಂ ನಿಱಿಸಿ ಸಪ್ತ ಶತ
	ಕ್ಷಿತಿಪಾಲ ಸಮನ್ವಿತಂ ಸ್ವಯಂಪ್ರಭ ತೀರ್ಥೇಶ್ವರ ಪಾದಾರವಿಂದ ಸಮಕ್ಷದೊಳ್ ಜಿನನಾಥ
	ರೂಪಮಂ ತಾಳ್ದಿ

ಕಂ||	ಧೀರತೆ ಗಿಡದೆ ಪರೀಷಹ
	ಧೀರರನುಗ್ರೋಗ್ರ ತಪದೊಳಂ ಗೆಲ್ದು ತಮೋ
	ವೈರಿ ವಿಜಯಕ್ಕೆ ಮಸೆದಸಿ
	ಧಾರೆವೊಲಪರಾಜಿತಂ ವಿರಾಜಿತನಾದಂ		|| ೧೦೯ ||

ವ||	ಅಂತು ತಪೋನಿಯಮದೊಳಮಾ ಜಿನಚಂದ್ರಮುನೀಂದ್ರಂ ಯೋಗೀಂದ್ರಚಂದ್ರರಿಂ ಪೊಗೞಿಸಿ
	ನಿರಾಕುಳಮೇಕವಿಹಾರಿಯಾದೊನನಂತವೀರ್ಯನುಂ ರತ್ನಪ್ರಭೆಯುಂ ಘರ್ಮೆಯುಮೆಂಬ
	ಮೊದಲ ನರಕದ ಪದಿಮೂಱಿಂದ್ರಕಂಗಳೊಳ್ ಸೀಮಂತಮೆಂಬ ಮೊದಲಿಂದ್ರಕದೊಳ್

			- 89 -
	
	ನಾಲ್ವತ್ತಿರ್ಛಾಸಿರ ಸಂವತ್ಸರಮಾಯುಷ್ಯಮಾಗಿ ಪುಟ್ಟಿದನಿತ್ತಲ್ ಉರ್ವರಾಸ್ಯ ತಿಲಕನಪ್ಪ
	ತಪೋಧನನುಂ ಸಿದ್ಧಗಿರಿಯೊಳಾತ್ಮಪರ ನಿರಾಪೇಕ್ಷಮಪ್ಪ

ಕಂ||	ಪ್ರಾಯೋಪಗಮನದಿಂ ಮುನಿ
	ನಾಯಕನಿರದಱಿದು ತೊಱಿದು ನಿಜತನುವನಯ
	ಶ್ಶ್ರೀಯ ಬೆಳಗೆನಿಸುವರಮರ
	ಶ್ಶ್ರೀಯೊಳ್ ನೆಗೞ್ದಚ್ಯುತೇಂದ್ರಪದಮಂ ಪಡೆದಂ		|| ೧೧೦ ||

ವ||	ಅಂತು

ಕಂ||	ನೆರೆದಿರ್ದುಮೆಂತು ಮೂಲಾಂ
	ಕುರಂಗಳೊಳಗೊಂದಧೋಗಮೊಂದೂರ್ಧ್ವಗಮಂ
	ತಿರೆ ವಾಸುದೇವ ಬಲದೇ
	ವರೊಳೊರ್ವನಧೋಗನೊರ್ವನೂರ್ಧ್ವಗನಾದೊಂ		|| ೧೧೧ ||

ವ||	ಅಚ್ಯುತೇಂದ್ರಂ ಮೂನೂಱಯ್ವತ್ತು ಸಮೀಚೀನ ವಿಮಾನಂಗಳುಂ ಮೂವತ್ತುಮೂವರ್
	ದಿವಿಜರುಂ ಪಯಿಂಛಾಸಿರ್ವರ್ ಸಾಮಾನಿಕಾಮರರುಂ ನಾಲ್ವತ್ತು ಸಾಸಿರ್ವರಂಗ ರಕ್ಷಕ
	ದೇವರುಂ ನಾಲ್ವರ್ ಲೋಕಪಾಲರುಂ ಗಜ ತುರಗ ರಥ ಪದಾತಿ ಮಹೋಕ್ಷ ಗಂಧರ್ವನಟೀ
	ವಿಕಲ್ಪಿತಮಾದೇೞುಂ ಪಡೆಯುಮೊಳಗಣ ನಡುವಣ ಪೊಱಗಣ ಮೂಱು ಸಭೆಯುಂ
	ಮೂವತ್ತಿರ್ವರ್ ಪ್ರಧಾನ ದೇವಿಯರುಂ ಅಱುವತ್ತುಮೂವರ್ ವಲ್ಲಭೆಯರುಂ ತನಗೆ
	ಪ್ರಸಿದ್ಧಮಾಗೆ

ಕಂ||	ದೊರೆಯೆನೆ ಮಾದೇವಿಯರೆ
	ಣ್ಬರಾಗೆ ತಣಿದಂ ಮನಃಪ್ರವೀಚಾರಂ ತ
	ತ್ಸುರಪತಿ ಸುರಲೋಕ ಸುಖಾಂ
	ಬುರಾಶಿಯೊಳ್ ಕೂಡಿ ಮೂಡುತಂ ಮುೞುಗುತ್ತುಂ		|| ೧೧೨ ||

	ವಿಕರಣ ಸಂಭವ ದೇವೀ
	ನಿಕರಮುಮಚ್ಚರಸೆಯರ್ ಪಲರ್ ತದ್ದೇವೀ
	ಪ್ರಕರಕ್ಕಳವಿಯನಹಿನಾ
	ಯಕನಱಿಯಂ ಪೇೞಲುೞಿದನದನೆತ್ತಱಿವೊಂ		|| ೧೧೩ ||

	ಸುರನಿಪ್ಪತ್ತಿರ್ಛಾಸಿರ
	ಬರಿಸಕ್ಕೋರೊರ್ಮೆ ನೆನೆವನುಣಿಸಂ ಮಾಸಾಂ
	ತರಿತಮೆನಿಪೊಂದು ಸಂವ
	ತ್ಸರಕ್ಕೆ ಸುಯ್ವೊಂ ನಮೇರು ಸೌರಭ ನಿಭಮಂ		|| ೧೧೪ ||

			- 90 -

	ಪರಮ ಸುಖಾಮೃತ ಪಿಂಡದ
	ದೊರೆ ಮೂಱು ಮೊೞಂ ಶರೀರಮಾಗಿರಲಿಪ್ಪ	
	ತ್ತೆರಡೆ ಸಮುದ್ರೋಪಮವ
	ತ್ಸವಂಬರಂ ಬಾೞ್ಗುಮಚ್ಯತೇಂದ್ರಂ ದಿವದೊಳ್		|| ೧೧೫ ||

ವ||	ಅಂತು ದಿವ್ಯ ಸುಖ ಪರಂಪರಾ ಪರೀತಾಂಗನನಂಗರಾಗಸಪೂರ ಪರಿಪ್ಲಾವಿತಾಂತರಂಗ
	ಚ್ಯುತಾಮರೇಶ್ವಂ ನಂದೀಶ್ವರ ದ್ವೀಪಕ್ಕೆ ಪರಿವಾರಾಮರೇಶ್ವರರ್ ಸಹಿತಂ ಪೋಗಿ ಜಗತ್ತ್ರಿತಯ
	ಚೂಡಾಮಣಿಗಂ ಜನದಧೀಮುಖಾದಿ ನಗಾಕೃತ್ರಿಮ ಚೈತ್ಯಾಲಯಂಗಳೊಳಷ್ಟಾಹ್ನಿಕ
	ಮಹಾಮಹಿಮೆಯಂ ಮಾಡಿ ಬಂದೊಂದು ದೆವಸಂ

ಮ||	ಅಮರಾನೀಕದ ಸುತ್ತು ಪೋಲೆ ದಿನನಾಥಾವಂಧ್ಯ ಸಂಧ್ಯಾಭ್ರ ವಿ
	ಭ್ರಮಮಂ ವಾಹನ ದೇವ ದಂತಿ ಶಿರದೊಳ್ ಕೂರಂಕುಸಂ ಚಾರಣ
	ಕ್ರಮದಿಂದಾದಱುವತ್ತು ನಾಲ್ಕು ಪೊಳೆಪಿಂ ಕಣ್ಗೊಪ್ಪೆ ಮೇಲಪ್ಪಕೃ
	ತ್ರಿಮ ಚೈತ್ಯಾಲಯ ವಂದನಕ್ಕೆ ನಡೆದಂ ಸೌಜನ್ಯ ಕಂದಾಂಕುರಂ		|| ೧೧೬ ||

			- ಗದ್ಯ -
			 ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ಚತುರ್ಥಾಶ್ವಾಸಂ

			- 91 -

			ಪಂಚಮಾಶ್ವಾಸಂ

ಕಂ||	ಶ್ರೀ ಜಿನಚಂದ್ರಂ ವಿಬುಧಸ
	ಮಾಜಂ ಬೆರಸಂದು ವಂದನಾಭಕ್ತಿಯೊಳೇಂ
	ರಾಜಿಸಿದನೊ ಗಮನದೊಳಪ
	ರಾಜಿತಚರನಚ್ಯುತೇಂದ್ರನಪಗತ ತಂದ್ರಂ		|| ೧ ||

ವ||	ಬಂದು ಜಂಬೂದ್ವೀಪದ -

ಉ||	ಮಂದರಶೈಲಮಂ ದಿವಿಜನಾಯಕನೆಯ್ತರೆ ಭದ್ರಶಾಲದಿಂ
	ಸಂಧಿಸಿ ನಿಂದ ನಂದನದಿನೊಪ್ಪುವ ಸೌಮನಸಾಖ್ಯದಿಂ ಮನೋ
	ನಂದನಮಪ್ಪ ಪಾಂಡುಕದಿನಾ ಗಿರಿರಾಜವಿಲಾಸಮೞ್ತೆಯಂ
	ತಂದುದು ಕಾಣ್ಕೆಯಂ ತನಗೆ ತರ್ಪ್ಪವೊಲಂತದನಿಂದ್ರನೆಯ್ದಿದಂ		|| ೨ ||
	
ವ||	ಎಯ್ದಿ ಕ್ರಮದೊಳ್ ಮುಂ ಪೇೞ್ದ ನಾಲ್ಕುಂ ಬನಂಗಳೊಳಗೆ ನಾಲ್ಕು ನಾಲ್ಕಾಗೆ
	
ಕಂ||	ಬೇಱಿರ್ದು ವಿರಾಜಿಪಪದಿ
	ನಾಱುಮಕೃತ್ರಿಮ ಜಿನಾಲಯಂಗಳ್ಗೆ ಮನಂ
	ಬೇಱೆ ನುಡಿ ಬೇಱೆ ಕಾಯಂ
	ಬೇಱೆನಿಸದೆ ಕರಣ ಶುದ್ಧಿಯಿಂ ಪೊಡವಟ್ಟಂ		|| ೩ ||

ವ||	ಅಂತು ದೂರದೊಳ್ ವೊಡೆವಟ್ಟೆಯ್ದೆವಂದು ಬಲಗೊಂಡೊಳಗಂ ಪೊಕ್ಕು ಕ್ರಿಯಾಪೂರ್ವಕದಿಂ
	ದೇವರಂ

ಕಂ||	ಬಂದಿಸಿ ಬೞಿಕೆ ಯಥಾಕ್ರಮ
	ದಿಂದಮಳಾರ್ಚನೆಗಳಿಂದಮರ್ಚಿಸಿ ಪರಮಾ
	ನಂದಂ ಕಡೆಯ ಜಿನೇಶ್ವರ
	ಮಂದಿರದೋಳ್ ಕಂಡನೊರ್ವನಂಬರ ಚರನಂ		|| ೪ ||

ವ||	ಕಂಡು

ಕಂ||	ಬಗೆ ಬೆಚ್ಚು ನಟ್ಟ ದಿಟ್ಟಯ
	ನುಗಿಯಲ್ಕಂ ಬಗೆಯ ತಾಱದೆ ವಿದ್ದಂ
	.....................................
	.......... ಬರೆದಂಬರ ಚರೇಂದ್ರನಿರ್ಪಂತಿರ್ದಂ		|| ೫ ||

			- 92 -

ವ||	ಅಂತು ಭಾವಾನುಬಂಧ ನಿಜಮೋಹದಿನಿರ್ವರುಮೋರೊರ್ವರಂ -

ಉ||	ಸಂತಸದಂತನೆಯ್ದಿ ನಡೆ ನೋಡುವುದುಂ ಖಚರೇಂದ್ರನೆಂದನೆ
	ನ್ನಂ ತವೆ ಪುಣ್ಯಮೂರ್ತಿಯುತನೈ ಪರಮೇಶ್ವರ ನೀನುಮಿಂತು ನೋ
	ೞ್ಪಂತಿರೆ ನೋಂತನೆ ಮನುಜ ಕೀಟಕನೊಳ್ ನಿನಗೆನ್ನೊಳಾವುದ
	ತ್ಯಂತ ಮನೋಹರಂ ಸಕಳ ನಾಕಿನಿಕಾಯ ಸಭಾಭಿವಂದಿತಾ		|| ೬ ||

ವ||	ಎಂದತೀತಭವ ಸೌಧರ್ಮಿಕೆಯ ಕೂರ್ಮೆಯ ಭರದಿಂದೆಱಗುವಂತೆಱಗಿ ಪೊಡವಡುವುದುಂ

ಕಂ||	ದೇವೇಂದ್ರನುಮಾಗಳ್ ದೇ
	ಶಾವಧಿಯಿಂ ಚಿತ್ತದೊಳ್ ಪ್ರಯೋಗಿಸಿ ನಿಜ ಜ
	ನ್ಮಾವಳಿ ಸಮೇತಮಾತ್ಮೀ
	ಭಾವಮನಱಿದಂ ವ್ಯತೀತ ಭವಸಂತತಿಯಂ		|| ೭ ||

ವ||	ಅಂತು ಭವಾಳಿಯನೊಳಿಯೆ ಪೂರ್ವಾಪರ ಪರಾಮರ್ಶಂಗೆಯ್ದು
	
ಕಂ||	ಕಂಡು ದಿವಿಜೇಶ್ವರಂ ಬಗೆ
	ಗೊಂಡಿರೆ ನುಡಿದು ವಿಯಚ್ಚರಂ ಮುಂ ನಿನ್ನಂ
	ಕಂಡಱಿಯದೆಯುಂ ಸ್ವಾಮಿ
	ಕಂಡಂತಾದಪುದಖಂಡಿತ ವ್ಯಾಮೋಹಂ		|| ೮ ||

	ನಿನ್ನ ದಯೆವೆರಸು ನೋೞ್ಪ ಮ
	ಹೋನ್ನತಿಯುಂ ಸತ್ಪ್ರಸಾದಮುಂ ಕಿಱುಕುಳನ
	ಪ್ಪೆನ್ನೊಂದಿಗನೊಳನುಚಿತಮಿ
	ದನ್ನಿಮ್ಮಡಿ ಬೆಸಸಿ ಕಳೆಯ ಮತ್ಸಂಶಯಮಂ		|| ೯ ||

ವ||	ಅದಱಿನವಧಿಬೋಧಲೋಚನನಪ್ಪ ನಿನಗೆ ಗೋಚರಮಲ್ಲದುದೊಂದುಮಿಲ್ಲ ರೂಪ ದರ್ಶನ
	ಮಾತ್ರದೊಳೆಲ್ಲಂ ವ್ಯಕ್ತಮಕ್ಕುಂ ಮತ್ಪ್ರೇಮಾನುಬಂಧ ಕಾರಣಮುಮಂ ಭವದ್ದಯಾ
	ವಿಶೇಷೋದಯ ನಿಮಿತ್ತಮುಮಂ ಕೇಳಲೞ್ತಿಯಾದಪುದೆನೆ

ಕಂ||	ಪದದಪ್ಪದೆಯುಂ ಬಗೆ ಬೆದ
	ಱದೆಯುಂ ಕತೆ ಕಿಡದೆಯುಂ ಭವಾವಳಿ ತಡಮಾ
	ಗದೆಯುಂ ಸವಿ ತವದೆಯುಮಂ
	ಬುದ ನಿನದನತಂದ್ರನಿಂದ್ರನಾ ಜಿನಚಂದ್ರಂ		|| ೧೦ ||

ವ||	ಇಂತೆಂದನೀ ಜಂಬೂದ್ವೀಪದ ಭರತಕ್ಷೇತ್ರದೊಳುಂಟು

ಮll 	ವಿಜಯಾರ್ಧಂ ಗಿರಿಚಕ್ರವರ್ತಿ ವಿಜಯ ಪ್ರಾರಂಭದಿಂ ಗೆಯ್ವ ದಿ
	ಗ್ವಿಜಯಾರ್ಥಂ ತನಗಿಕ್ಕೆಯಾಗೆ ಪೆಸರಂ ಪೋಲ್ತಿರ್ದುದಂಭೋಧಿಯು

			- 93 -

	ಗ್ಮ ಜಲಕ್ಷಾಳಿತಪಾದಮಲ್ಲಿ ದೊರೆವೆತ್ತಾ ದಕ್ಷಿಣ ಶ್ರೇಣಿಯೊಳ್
	ತ್ರಿಜಗತ್ಸಾರತರಂ ವಿಯಚ್ಚರಪುರಂ ಚೆಲ್ವಿಂದವಾಗ್ಗೋಚರಂ		|| ೧೧ ||

ಕಂ||	ವಿವಿಧ ವಿಯಚ್ಚರ ರಥಿನೀ
	ನಿವಹ ರಥ ಪ್ರತತಿ ತನಗೆ ನೂಪುರಮಾಗೊ
	ಪ್ಪುವುದೆನೆ ರಥನೂಪುರ ಚ
	ಕ್ರವಾಳಮಿಳೆಗವಯವಂಬೊಲತಿರಮಣೀಯಂ		|| ೧೨ ||

ವ||	ಅದನಾಳ್ವೊಂ ಜ್ವಳನಜಟಿಯೆಂಬೊಂ ವಿದ್ಯಾಧರರಾಜನಾತಂಗೆ
	
ಮ|| 	ಕುಲವಿದ್ಯಾದಿ ನಿಜಾನ್ವಯ ಪ್ರಕೃತಿಯೊಳ್ ತಜ್ಜಾತಿ ವಿದ್ಯೋತ್ಕರಂ
	ಕುಲವೆಣ್ಣೊಳ್ ವಿಧಿಪೂರ್ವ ಸಾಧಿತ ಮಹಾಮಂತ್ರವ್ರಜಂ ತನ್ನ ತೊ
	ಳ್ವಲದಿಂ ಪೆರ್ಚಿಸಿಕೊಂಡಿಳಾ ಲಲನೆಯೊಳ್ ಮೇಗಿಂಗಮೆಕ್ಕೆಕ್ಕೆಗಂ
	ಚಲಕಂ ಗೆಯ್ವವೊಲಂಜಿ ಬೆರ್ಚ್ಚಿ ಬೆಸಕೆಯ್ದಿರ್ದೇಂ ಮನಂಗೊಂಡುವೋ		|| ೧೩ ||

ಕಂ||	ಅವನೀ ವಧುಗಂ ಶ್ರೀಗಂ
	ಸವತಿಯೆನಲ್ ಜ್ವಳನಜಟೆಗೆ ಮಾದೇವಿ ಮನೋ
	ಭವನ ನನೆಗಣೆಗೆ ದೊಣೆ ವಾ
	ಯುವೇಗೆ ಸುರ ಗಗನಚರ ನರ ಸ್ತ್ರೀರತ್ನಂ		|| ೧೪ ||

ವ||	ಅಂತಾ ವಿಯಚ್ಚರೇಶ್ವರ ದಂಪತಿಗೆ ಸಮಸಂದ ಸಂತಸಂ

ಕಂ||	ಪುಟ್ಟುವವೊಲಗ್ರತನಯಂ
	ಪುಟ್ಟಿದನಾಮೂರ್ತಿ ಪೊಂಗಮಾದಿತ್ಯಂಗಂ
	ಪುಟ್ಟಿದುದೆನಿಸುದುದವನೊಡ
	ಪುಟ್ಟಿದುದಂಬರಚರೇಂದ್ರ ಸಾಂದ್ರಂ ತೇಜಂ		|| ೧೫ ||

ವ||	ಅಂತರ್ಕಕೀರ್ತಿಯೆಂಬ ಪಿರಿಯಮಗಂ ಬಳೆಯೆ
	
ಕಂ||	ಸಕಳ ಕಳಾವಿದನಪ್ಪ
	ರ್ಕಕೀರ್ತಿಯಿಂ ಕಿಱಿಯಳಾಮ್ರಲಸದತಿ ಮೃದುಕೋ
	ರಕದಿಂ ಬೞಿಯಂ ಮಂಜರಿ
	ನಿಕಾಮ ಕೋಮಳ ವಿಲಾಸದಿಂ ಪುಟ್ಟುವವೊಲ್		|| ೧೬ ||

ಚ||	ಅಭಿನವರೂಪ ಹಾವ ನವಭಾವ ಸಮನ್ವಿತೆ ಪುಟ್ಟಿದಳ್ ಸ್ವಯಂ
	ಪ್ರಭೆ ಮಗಳಾಕೆ ಪಾರ್ಶ್ವಚರ ಭೂಚರ ಖೇಚರ ನೇತ್ರ ಪುತ್ರಿಕಾ
	ನಿಭೆ ಮದನಾವನೀಜನಿಭೆ ಮಾನವ ಮಾನಸ ಕಂಜ ಭಾನು ವ
	ತ್ಪ್ರಭೆ ನಯನೋತ್ಪಲೇಂದುಕಿರಣಪ್ರಭೆಯಪ್ಪುದು ತಪ್ಪದೊಪ್ಪುಗುಂ		|| ೧೭ ||

			- 94 -

ವ||	ತದೀಯ ಜನಕಂ ಜ್ವಳನಜಟಿ ಮಹಾರಾಜಂ ಶುಭದಿನ ಮುಹೂರ್ತದೊಳ್ ಅರ್ಕಕೀರ್ತಿಗೆ
	ಗಗನಕೂಟ ಪುರಾಧೀಶನಪ್ಪ ಜ್ಯೋತಿರಥಂಗಂ ಸುಂದರಿದೇವಿಗಂ ಪುಟ್ಟಿದ ಜ್ಯೋತಿರ್ಮಾ
	ಲೆಯಂ ತಂದು ಮದುವೆಯಂ ಮಾಡಿ ಮತ್ತಂ ಸ್ವಯಂಪ್ರಭೆಗಂ

ಕಂ||	ಅತಿಶಯ ವಿಶದ ಕಲಾ ಪರಿ
	ಣತಿಯೊಳ್ ಸೆಣಸಾಗೆ ನೆರೆವವೊಲ್ ಯೌವನದು
	ನ್ನತಿ ನೆಱೆಯೆ ನೆಱೆಯೆ ಕನ್ಯಾ
	ವ್ರತವೊಡನೆಱೆದುದು ತದೀಯ ಗುರುಜನವಿನುತಂ		|| ೧೮ ||

ವ||	ಅಂತು ಯೌವನಂ ನೆಱೆವಿನಂ ಒಂದು ದೆವಸಂ ಶ್ರೀ ಪಂಚಮಿಯೊಳುಪವಾಸನಿರತೆಯಾಗಿ
	ಸಿದ್ಧಕೂಟ ಜಿನೇಂದ್ರ ಮಂದಿರದೊಳ್ ತ್ರಿಭುವನೈಕ ಲಲಾಮನ ಜಿನನನಭಿಷೇಕಪೂರ್ವ
	ಕಮಷ್ಟ ವಿಧಾರ್ಚನೆಗಳಿಂದಮರ್ಚಿಸಿ ಬಂದು ನಿಜ ಜನನಿಗಂ ತಮ್ಮಣ್ಣನಪ್ಪರ್ಕಕೀರ್ತಿಗಂ
	ಸೇಸೆಯನಿಕ್ಕಿ ತನ್ನ ಚೆಂಬೊನ್ನ ಕನ್ನೆವಾಡಕ್ಕೆ ಪೋಪಳಂ ಜ್ವಳನಜಟಿ ನೋಡಿ

ಚಂ||	ಅಮಿತ ಮದಾಲಸಾಂಗಜಮತಂಗಜಮೋ ನಡೆಗೊಂಡನಂಗ ಜಂ
	ಗಮಲತೆಯೋ ಮದೋತ್ಕ ಕಳಹಂಸೆಯೊ ಚೇತನೆವೆತ್ತ ಚಿತ್ರಮೋ
	ಸಮೆದ ಮನೋಜ ಕೇತನಮೊ ಕಣ್ಮಸೆಯಿಟ್ಟರಲಂಬೋ ಕಾಮ ಚಾ
	ಪಮೊ ಕುಸುಮಾಸ್ತ್ರಚಕ್ರಿಕರಚಕ್ರಮೊ ಕಾಂತೆ ಬಸಂತ ಕಾಂತೆಯೋ		|| ೧೯ ||

ವ||	ಎಂದು ಬಗೆಯ ಮಗಳೇಱುಂಜವ್ವನಮುಮಂ ಕನ್ಯಾವ್ರತ ನಿಯತಮಾದ ಪಾವನಮುಮಂ
	ಸೌಂದರ್ಯ ಸಂಪ್ರತಿಪತ್ತಿಯುಮಂ ಲಾವಣ್ಯಸದ್ಭಾವಮುಮಂ ಸಂಭೋಗಪ್ರಾವೀಣ್ಯಾ
	ಭಾವಮುಮಂ ವಿಭ್ರಮ ಸಂಭಾವಮುಮಂ ಕಾಮ ಸಂಭ್ರಮಾವಧೀರಣಮುಮಂ ವಿಲಾಸ
	ಸಮೇತತೆಯುಮಂ ಮಿಥುನಲೀಲಾ ವ್ಯಪೇತತೆಯುಮಂ ಬೇಱೆವೇಱೆ ಪಚ್ಚಿ ಪಚ್ಚಿ
	ಮಂತ್ರಿವರ್ಗದೊಳಾಲೋಚಿಸಿ

ಕಂ||	ಜನಪತಿ ಬೞಿಯಂ ಸಂಭಿ
	ನ್ನೆನಂಬ ನೈಮಿತ್ತಿಕಂಗೆ ಬೞಿಯುಟ್ಟಿ ಚಿರಂ
	ತನರಿರ್ ದೃಷ್ಟ ಪರಂಪರ
	ವಿನೂತ ವಿದ್ಯಾವಿಶೇಷವಿದರಿರ್ ಪೇೞಿಂ		|| ೨೦ ||

ಮ||	ನರರೊಳ್ ಮತ್ಸುತೆಗೀ ಸ್ವಯಂಪ್ರಭೆಗೆ ಪೇೞಾರ್ ಧನ್ಯರಾರ್ ಮಾನ್ಯರಾರ್
	ದೊರೆಯೆಂದಂದವನೀಶನೆೞ್ದು ಬೆಸಗೊಂಡಾಗಳ್ ನಿಮಿತ್ತಜ್ಞನಂ
	ಬರ ಭೂಗೋಚರರೊಳ್ ಪರೀಕ್ಷಿಸಿ ನಿಮಿತ್ತಾಂಗಂಗಳೊಳ್ ನೋಡಿ ಕಂ
	ಡಿರದಿಂತೆದನಧೀಶನಂ ಬಗೆದು ಕೇಳ್ ಪೇೞ್ದೆಂ ಖಗಾಧೀಶ್ವರಾ		|| ೨೧ ||

	ಭರತಕ್ಷೇತ್ರ ಲಲಾಮಮಪ್ಪುದು ಸುರಮ್ಯಂ ನಾಡು ತತ್ಪೌದನಂ
	ಪುರಮುಂಟಂತದುವಂ ಪ್ರಜಾಪತಿ ಮಹೀಪಾಲಂ ದಲಾಳ್ಗುಂ ಜಗ
	ಕ್ಕೆರಡುದ್ಯನ್ಮದ ಲೇಖೆಯಂತಿರೆ ತದುರ್ವೀಪಾಲಕಂಗಿಷ್ಟ ಸುಂ
	ದರಿಯರ್ ಸುಂದರರೂಪೆಯರ್ ಸೊಬಗೆಯರ್ ಕೂರ್ತಿರ್ಪರುರ್ವೀಶ್ವರಾ		|| ೨೨ ||

			- 95 -

ಕಂ||	ಆ ವಧುವಿರಿರ್ವರೊಳೆ ವಿಜ
	ಯಾವತಿಯೆಂಬಳ್ ವಿಳಾಸವತಿ ಪಿರಿಯೆ ಮಹಾ
	ದೇವಿ ಮೃಗನಯನಯುಗೆ ಮೃಗ
	ಯಾವತಿ ಕಿಱಿಯರಿಸಿಯಾಗಿ ಸಲೆ ಪಲಕಾಲಂ		|| ೨೩ ||

ವ||	ಅಲ್ಲಿ ಪಿರಿಯರಸಿಯ ಮಗಂ ವಿಜಯನುಂ ಕಿಱಿಯರಸಿಯ ಮಗಂ ತ್ರಿಪೃಷ್ಠನುಮೆಬರ್
	ಬಲದೇವ ವಾಸುದೇವರಾಗಿ ಪುಟ್ಟಿದರವರೊಳಗೆ

ಕಂ||	ವಿಜಯ ಲಕ್ಷ್ಮಿ ನಿಲಯಾಂ
	ಬುಜಂ ಜಯಶ್ಶ್ರೀ ಪ್ರಿಯಂ ತ್ರಿಪೃಷ್ಠನರಾತಿ
	ಧ್ವಜಿನೀ ಸಮಸ್ತ ಮದಸಾ
	ಮಜಕುಲನಗಕುಲಕೆ ಶನಿಯುಮಶನಿಯುಮಾದಂ		|| ೨೪ ||

ಕಂ||	ಅ ಕಿಱುಯನನಿಭರಿಪು ಕೊಲೆ
	ಲೋಕವನಿಭರಿಪುವನಸಗವೊಯ್ಲ್ವೆಯ್ದು ಜಯ
	ಶ್ರೀಕಬಲಿತ ವೈರಿ ನಿರಾ
	ಲೋಕಂ ಮಾಡಿದನಖಂಡ ಭೂಮಂಡಲಕಮಂ		|| ೨೫ ||

ವ||	ಅಂತು ಬಾಳಕೇಳೀಲೀಳೆಯುಂ ಪ್ರಜಾಪಾಲನಮನಪ್ಪುಕೆಯೆ ಸಿದ್ಧಾದೇಶದಿಂ ಮತ್ತೊಂದು
	ದಿವಸಂ ತಮ್ಮಯ್ಯನೋಲಗದೊಳ್ ಮಾತುಮಾತಾಗೆ ಕುಲವೃದ್ಧರನುಡಿಯಂವಿಜಯಂ
	ಕೇಳ್ದು ತಮ್ಮನುಂ ತಾನುಂ ಆನೇಕ ಕುಲರಾಜಸಮಾಜಂಬೆರಸು ಆಡುವನೆವದೊಳ್ ಪೋಗಿ
	ಕೋಟಿಕ ಶಿಲೆಯಂ ತೋಱಿ

ಮ||	ಕ್ಷಿತಿನಾಥತ್ವಮನೊಲ್ವ ರಾಜತನಯರ್‌ ಪೊಣ್ದೆತ್ತಲೀ ಪ್ರಸ್ತರ
	ಕ್ಕೆ ತಗುಳ್ವೆಂಬುದುಮೆತ್ತಿಕೊಂಡು ಗಗನಕ್ಕೀಡಾಡಿ ವಾಮೇತರಾ
	ಯತ ಹಸ್ತಾಗ್ರದೊಳಾಂತು ತಾಳ್ದದುಱಿಂ ಬಾಳತ್ವದೊಳ್ ಕೋಟಿಕಾಂ
	ತಿತಮಾಕಲ್ ತಿರಿಕಲ್ ತ್ರಿಪೃಷ್ಠಮಹಿಪಂಗಕ್ಕುಂ ಪೆಱಂಗಕ್ಕುಮೇ		|| ೨೬ ||

ವ||	ಅದಲ್ಲದೆಯುಮಳಕಾಪುರವರೇಶ್ವರಂ ಮಯೂರಗ್ರೀವಂಗಂ ನೀಳಾಂಜನೆಗಂ ಪುಟ್ಟದ ನಿಖಿಳ
	ಖೇಚರ ಲಲಾಮಾಯಮಾನಂ ತ್ರಿಖಂಡಾಧಿಪಂ ಅರ್ಧಚಕ್ರವರ್ತಿಯಪ್ಪಶ್ವಗ್ರೀವಂ ಆ
	ತ್ರಿಪೃಷ್ಠಂಗಿದಿರ್ಚಿ

ಮ||	ವನನಾರಿಯನಾಂತ ದಂತಿಶಿಶುವೊಲ್ ದಿಗ್ಧಂತಿಯೊಳ್ ಪೋರ್ದ ಹೀ
	ನನವೋಲ್ ಗಾಳಿಯ ಕೋಳೋಳಿಟ್ಟ ಸೊಡರ್ವೋಲ್ ದಾವಾಗ್ನಿಗೊಡ್ಡಿರ್ದ ಕಾ
	ನನಕುಂಜಂಬೊಲಿನಂಗೆ ನಿಂದ ತಿಮಿರವ್ಯೂಹಂಬೊಲುಗ್ರಾಹಿ ಮ
	ರ್ದನದೊಳ್ ಮಚ್ಚರವುಳ್ಳ ಬಾಳಫಣಿವೋಲ್ ನೀಡಿಲ್ಲದೞ್ಕಾಡುಗುಂ		|| ೨೭ ||

			- 96 -

ವ||	ಈ ವಚನಮಾದೇಶವಚನಮಂತು

ಚಂ||	ತ್ರಿಭುವನ ಭೂಷಣೋಪಮೆಗೆ ಸಂಗಮದೊಳ್ ಪರಭಾಗಮೀಸ್ವಯಂ
	ಪ್ರಭೆಗೆ ಲುಲತ್ತಟತ್ಪ್ರಭೆಗೆ ಬಂಧುರ ಸಿಂಧುರ ನೀಲನೀರದ
	ಪ್ರಭನಭಯಂ ತ್ರಿಪೃಷ್ಠನುೞಿದ‌ರ್ ನಿಲೆ ಕಲ್ಪಲತಾಶ್ರಯಕ್ಕೆ ನಿ
	ಷ್ಪ್ರಭತನುವುಳ್ಳರಂ ದೊರೆಗೆವಾರದವೋಲ್ ದೊರೆಯಾಗಲಾರ್ಕುಮೇ		|| ೨೮ ||

ವ||	ಅದಱಿಂ ನಿಮ್ಮ ಕೊಂಡಾಟದ ಮಗಳಪ್ಪ

ಕಂ||	ಕಿಱಯವಳಾತನೊಳಲ್ಲದೆ
	ಪೆಱರೊಳಸಂಪೂರ್ಣ ನಿಜಮನೋರಥ ಪೆಱದೇಂ
	ಮಱಿದುಂಬಿ ಪೂತ ಚೂತದೊ
	ಳೆಱಗುಗುಮೆಱಗುಗುಮೆ ಸಲ್ಲಕೀ ಪಲ್ಲವದೊಳ್		|| ೨೯ ||

ಚಂ||	ಎನೆ ಖಚರಾಧಿನಾಥವಧಾರಿಸಿ ದೂತನನಿಂದುವೆಂಬೋನಂ
	ಮನಮೆನಿಪನ್ನನಂ ನಯದಿನಟ್ಟಿದೊಡಾತನುಮೆಯ್ದಿ ಪೋಗಿ ಪೌ
	ದನ ಪುರಮಂ ಪ್ರಜಾಪತಿ ಮಹೀಪತಿ ಮಂದಿರಮಂ ತದುರ್ವರೇ
	ಶನ ಮತದಿಂದ ಪೊಕ್ಕು ಮಣಿಮಾಲೆಯ ಲೀಲೆಯ ಚಿತ್ರಶಾಲೆಯಾ		|| ೩೦ ||

ವ||	ಮೃಗೇಂದ್ರವಿಷ್ಟರಾರೂಢನಾಗಿರ್ದ ಪ್ರಜಾಪತಿಮಹೀಪಾಲನಂ ದ್ವಾರಪಾಲಕ ಸಂದರ್ಶಿತಂ
	ಕಂಡು ಮಹೀತಳಾಶ್ಲಿಷ್ಟ ಲಲಾಟಪಟ್ಟನೆಱಗಿ ಪೊಡವಟ್ಟು ಯಥೋಪದಿಷ್ಟಾಸನದೊಳ್
	ಕುಳ್ಳಿರ್ದು

ಕಂ||	ಭೂಪಂ ಬೆಸಗೊಳೆ ಮಧುರಾ
	ಳಾಪಂ ಬಿನ್ನವಿಕುಮಿಂದು ಶರದಿಂದು ಯಶೋ
	ರೂಪನಭಿರೂಪ ಶೀಳ ಕ
	ಲಾಪಂ ಮತ್ಸ್ವಾಮಿ ನಿಮ್ಮ ಭಾವಂ ದೇವಾ		|| ೩೧ ||

	ಜ್ವಳನಜಟಿ ವೈರಿಭೂಭೃ
	ಜ್ಜ್ವಳನಂ ನಮಿ ಬಾಹುಬಲಿ ಮಹೀಭುಜರಿಂದಂ
	ತೊಲಗದದಾಮುಂ ತಾಮುಂ
	ತೊಲಗಿಸೆ ತೊಲಗಿದುದು ತಮ್ಮ ವರ್ತನಮೀಗಳ್		|| ೩೨ ||

ವ||	ಎಂದು ಪಟ್ಟಸೂತ್ರದೆರಡೆಳೆಯುಮಂ ಗಂಟಿಕ್ಕುವಂತೆ ಪರಂಪರಮುಂ ಪೞಮಱೆವುಮಾದ
	ನಣ್ಣಂ ಪುನರ್ನವಂ ಮಾೞ್ದ ಬಗೆಯಿಂ ಎನ್ನನಿಂತೆಂದಟ್ಟಿದನೆಮ್ಮರಸಂ ತನ್ನ ಮಗಳಪ್ಪ
	ಕನ್ಯಾರತ್ನಮಂ ಸ್ವಯಂಪ್ರಭೆಯಂ
	
ಉ||	ಕಂಪಿನ ಪೆಂಪು ಪೊಂಪುೞಿಯೆನಲ್ ದೊರೆವೆತ್ತ ನಮೇರು ಮಾಲೆಯಿಂ
	ಪಂಪರಿ ಚುಂಬಿಸಲ್ ಬಯಸಿ ಬರ್ಪಳಿಮಾಳಿಕೆಯಂತೆ ನಿಚ್ಚ ನಿ

			- 97 -

	ಚ್ಚಂ ಪುನರುಕ್ತದಿಂ ಖಚರ ಭೂಚರ ಕೋಟಿ ಮರಲ್ದು ಬೇಡಿ ಬಾ
	ಯಂ ಪೊಳಪುತ್ತುಮಿರ್ಪುದು ಪುರೋಪವನಾಂತರ ಭೂಮಿಭಾಗದೊಳ್		|| ೩೩ ||

ಕಂ||	ಆ ಯುವತಿ ರತ್ನಮಂ ಭವ
	ದೀಯಾತ್ಮಜ ಪುರುಷ ರತ್ನದೊಳ್ ಕೂಡವಭಿ
	ಪ್ರಾಯಂ ಪ್ರೀತಿಲತಾ ಶಾ
	ಖಾಯಮನಡರ್ದಪೆನೆಯೆಂದು ಖೇಚರರಾಜಂ		|| ೩೪ ||

	ಒಸೆದಟ್ಟಿದನಟ್ಟಿದ ವಿಭು
	ಗೆ ಸಂತಸಂ ಮಾಡಿ ಬರೆದ ಮಾಱೋಲೆಯನೆ
	ಯ್ದಿಸಿದೊಡೆ ನಡೆಯುತ್ತುಂ ಬಾ
	ಚಿಸಿ ತಡೆಯದ ಬರ್ಕುಮಿರ್ಕುಮೇ ಖಚರೇಂದ್ರಂ		|| ೩೫ ||

ಉ||	ಎಂಬುದುಮಂಬುದ ಧ್ವನಿಗೆ ಪೆರ್ಚಿದ ಮತ್ತಮಯೊರದಂತೆ ರಾ
	ಗಂ ಬಗೆಯಂ ಪಳಂಚಲೆಯೆ ತನ್ನೆರಡುಂ ಕೆಲದೊಳ್ ಮಗಂದಿರಿ
	ರ್ದಿಂಬಿನಮರ್ಕೆಗಿರ್ಕೆಲದ ಬೀೞಲ ಕಲ್ಪ ಕುಜಂಬೊಲಪ್ಪಿನ
	ಣ್ಪಂ ಬಗೆದಟ್ಟದೋಲೆವೆರಸಾಲಿಸಿ ದೂತನ ಮಾತನೆಲ್ಲಮಂ		|| ೩೬ ||

ವ||	ಕೇಳ್ದು ಮೂಱು ಲೋಕಮನಾಳ್ದಂತೆ ಗೆಯ್ದು ಸಂತಸಂ ಬಟ್ಟು ಬಂದ ದೂತನಂ ದಾನ
	ಸನ್ಮಾನಾದಿಗಳಿಂ ಸಂತಸಂ ಬಡಿಸಿ ತ್ರಿಪೃಷ್ಠನೊಡಂಬಡಿಸಿ ಜ್ವಳನಜಟಿ ಮಹೀಪಾಲಂಗೆ
	ಬೞಿವೆರಸು ತನ್ನ ಮನೆಯೊಳಗ್ಗಳಮಪ್ಪಮೂಲ್ಯ ವಸ್ತುಗಳಂ ಪ್ರಜಾಪತಿ ಮಹಾರಾಜಂ
	ಪಾಗುಡಂಗಟ್ಟೆ ಸಂಪೂರ್ಣೇಂದು ಮುಖಿಯನಿಂದು ನಾಳೆನ್ನದೆ ಬಂದ ಪೊೞ್ತೆ ಪೊೞ್ತಾಗೆ
	ರಥನೂಪುರಚಕ್ರವಾಳಕ್ಕೆ ಬೇಗಮಟ್ಟುವುದುಮಾತನಂ ಗಗನ ಗಮನನಾಗಿ ವಿವಿಧ ನದನದೀ
	ನಗನಗರ ಜನಪದಾಸ್ಪದಂ ನಿಜನಾಥಪುರವರಮನೆಯ್ದಿ ರಾಜಕೇತನನಿವಿಷ್ಟನೊ
	ಡ್ಡೋಲಗಂಗೊಟ್ಟಿರ್ದ ಗಗನಚರೇಂದ್ರನಂ ದೂರಾವನತ ಮಸ್ತಕಂ ಕ್ವಿತಿಚಳ ನಿಪಾತಿತ
	ಸಾಷ್ಟಾಂಗನಾಗಿ ಕಂಡು

ಹರಣೀವೃತ್ತಂ||	ಮುಕುಳಿತ ಕರೋಪೇತಂ ದೂತಂ ಪ್ರಜಾಪತಿ ಪಾರಮಾ
	ರ್ಥಿಕ ವಚನ ಸದ್ಭಾವಂ ಬಾವಂಗುಪಾಯನ ಭೂಷಣ
	ಪ್ರಕರಮನಿವೆಂದೌತ್ಸುಕ್ಯಾಕ್ರಾಂತನಟ್ಟಿದೊನಾತ್ಮ ಪು
	ತ್ರಕ ವಿವಹನ ಪ್ರೀತಂ ರೋಮಾಂಚ ಕಂಚುಕಿತಾಂಗಕಂ		|| ೩೭ ||

ವ||	ಎಂದು ಬಿನ್ನಪಂ ಗೆಯ್ಯಲೊಡಂ ಬದ್ಧರಸನುಂ ಸಿದ್ಧರಸವೇದನುಮಾದ ರಸವಾದಿಯಂತೆ
	ಜ್ವಳನಜಟಿ ರಾಗಿಸಿ ನೈಮಿತ್ತಿಕರಂ ಬರಿಸಿ ತದಾತನಮುಮತ್ಯಂತ ನೂತನಮುಮಪ್ಪುದೊಂದು
	ಲಗ್ನಮಂ ಪೇೞಿಮೆಂಬುದುಂ ಆತಂ ತನ್ಮುಹೂರ್ತವೆಂ ಶುಭಮಹೂರ್ತಮೆಂಬುದುಂ
	ಅಂಬರ ಚರ ರಾಜನಂಬರಚರ ಗೋಚರೋಚಿತ ಪ್ರಸ್ಥಾನದಿಂ ಪಯಣಂಬೋಗಿ ತನ್ನ

			- 98 -

	ಬರಮನಱಿದು ಪುರವರಮೆನಾಗಳಷ್ಟಶೋಭೆಗೆಯ್ಸಿ ಬೇಗಮಿದಿರ್ವಂದ ಪ್ರಜಾಪತಿ
	ಮಹೀಪಾಲನಂ ಜ್ವಳನಜಟಿ ಮಹಾರಾಜಂ ಯಥಾರ್ಹ ಪ್ರತಿಪತ್ತಿಯಿಂ ಕಂಡು ಮೈದುನ
	ನಿರ್ವರುಂ ಪುತ್ರಪುತ್ರೀಸಹಿತಂ ಪೊೞಲಂ ಪುಗುವಾಗಳ್ ವಿದ್ಯಾಧರ ಭೂಮಿಗೋಚರ
	ರೊಂದಾಗಿ ಭೂಮಿಮಾರ್ಗದಿಂ ರಾಜಮಾರ್ಗದೊಳಗನೆ ಬರ್ಪುದುಂ ಪೌರನರ ನಾರೀ
	ಜನಂಗಳುತ್ತುಂಗ ಪ್ರಾಸಾದ ಗೋಪುರಾಟ್ಟಾಳಕ ಕೋಟಿಗಳನೇಱಿ ನೋಡುತ್ತುಂ

ಮ|| 	ಎಸೆದೊಪ್ಪಿರ್ದ ವಿಮಾನಮಾಲೆ ಖಚರಾನೀಕಕ್ಕೆ ಚಿಹ್ನಂಗಳಾ
	ಗಸದೊಳ್ ಪಣ್ಣಿದ ಪೊನ್ನ ಪಣ್ಣಿಗೆಯಿಭಂಗಳ್ ಚಿಹ್ನಮುರ್ವಿಚರ
	ಪ್ರಸರಕ್ಕುರ್ವಿಯೊಳಂತರಾಳದೊಳನೇಕಸ್ತ್ರೀವೃತಾನೂನ ತಾನೂನ ಯಾ
	ನ ಸಮೂಹಂ ಖಗ ಕನ್ನೆಗಗ್ಗಳದ ಚಿಹ್ನಂ ನೋಡಿಮೆಂಬನ್ನೆಗಂ		|| ೩೮ ||

ವ||	ಬರ್ಪಾಕೆಯನೀಕೆ ಸ್ವಯಂಪ್ರಭೆಯೆಂದಱಿದು

ಮ||ಸ್ರ||	ಎರಡುಂ ಭಾಗಂಗಳೊಳ್ ತನ್ನಣುಗಿನ ಸುತರುನ್ಮತ್ತನಾಗಂಗಳಂ ಜೀಂ
	ಕರಿಸುತ್ತಿಂಬಾಗಿ ಬಂಬಲ್ವರಿಯಿಸೆ ತುರಗಾರೂಢನೀ ಬರ್ಪನಸ್ಮ
	ದ್ಧರಣೀಶಂ ಮತ್ತುದಾತ್ತಂ ಜ್ವಳನಜಟೆ ದಲಾಬರ್ಪನುತ್ಸೇಧ ವತ್ಸಿಂ
	ಧುರ ರಾಜಸ್ಕಂಧ ಸಂಬಂಧುರ ಲುಳಿತ ತಟದ್ದಾಮ ಶಂಕಾಂಕುಶಾಂಕಂ		|| ೩೯ ||

ವ||	ಎಂದಜಾತಪೂರ್ವ ವಿಸ್ಮಯಸ್ಮೇರಮುಖರಾಗಿರೆ ಬಂದು ರಾಜಗೇಹಮಂ ಪೊಕ್ಕು ಕರು
	ಮಾಡದೊಳ್ ವಿದ್ಯಾಧರ ರಾಜನನಿರಿಸಿ ಸ್ವಯಂಪ್ರಭೆಗಂ ರಾಣೀವಾಸದ ಕನ್ನೆವಾಡದೊಳ್
	ಪರಿವಾರಿಕಾ ದೌವಾರಿಕಾ ಸಮೇತಮಿರವಂ ಮಾಡಿ ಮಜ್ಜನ ಭೋಜನಾದಿ ದಾನ
	ಸನ್ಮಾಂಗಳೊಳ್ ಜ್ವಳನಜಟಿಯಂ ಸಂತಸಂ ಬಡಿಸಿ ಪ್ರಜಾಪತಿ ಮಹಾರಾಜಂ ವಿವಿಧ
	ವಿನೋದ ದರ್ಶನಾನಂತರಂ ಪುಣ್ಯದಿನದೊಳ್ ತ್ರಿಪೃಷ್ಠನಂ ಸ್ವಯಂಪ್ರಭೆಯೊಳ್ ನೆರಪಿ

ಕಂ||	ಸಾರತರ ಕಲ್ಪತರುಗಮು
	ದಾರೋತ್ತಮ ಕಲ್ಪಲತೆಗಮಭಿವೃದ್ಧಿಗೆ ಪೊ
	ಯ್ನೀರೆಱೆವಂತಾಗಿರೆ ಕೆ
	ಯ್ನೀರೆಱೆದರ್ ಖಚರಪತಿಯುಮವನೀಪತಿಯುಂ		|| ೪೦ ||

	ಪರಸಿದ ಪರಕೆಗಳಾದುವು
	ನಿರುತಂ ದಂಪತಿಗೆ ಧರೆಗೆ ಪೂಣ್ದೀಯೆ ಧನೋ
	ತ್ಕರಮಂ ಸಮನಾದರ್‌ ಬಡ
	ವರೊಡೆಯರೆಲ್ಲರ್ ಸಲೀಲರಧರನರ್ ಧನದರ್		|| ೪೧ ||

ವ||	ಎಂಬಿನಂ ಪೊಸಯಿಸಿದ ವಿವಾಹ ಕಲ್ಯಾಣ ವಿರಾಮದೊಳ್ ಜ್ವಳನಜಟಿಯುಮರ್ಕ
	ಕೀರ್ತಿಯಂ

			- 99 -

ಕಂ|| 	ತಲೆಬೞಿವೞಿಯೆಂಬೀಶ್ರವೆ
	ನೆಲಕೆಲ್ಲಂ ಪರೆಯೆ ನುಡಿದು ವಿದ್ಯಾಸಹಿತಂ
	ಕುಲಧನ ಸಹಿತಂ ಹರಿಕರಿ
	ವಿಲಾಸಿನೀ ಸಹಿತಮಿತ್ತರುಳ್ಳೊಡಮೆಗಳಂ		|| ೪೨ ||

ವ||	ಅಂತು ನಿರ್ವಹಿಸಿದ ವಿವಾಹವ್ಯತಿಕರದ ಪರೆದ ಪಡೆಮಾತನರ್ಧ ಚಕ್ರವರ್ತಿ ವಿಜಯಾರ್ಧ
	ಶೈಲಮೂರ್ಧವರ್ತಿ ರೇಖಾವಳೀ ವಿಲಾಸ ಸಮಗ್ರೀವನಶ್ವಗ್ರೀವಂ ಕೇಳ್ದು

ಕಂ||	ರತ್ನಂಗಳೆರಡರೊಳ್ ಸ್ತ್ರೀ
	ರತ್ನಮನೆನಗೆಂಬ ಬಗೆಯಿನಿರ್ದೆನ್ನೀ ಶ್ರೀ
	ಪತ್ನೀಶತೆಯಂ ಬಗೆಯದೆ
	ಯತ್ನಪರರ್ ದೇಸಿಗಂಗೆ ಕೂಸಂ ಕೊಟ್ಟರ್		|| ೪೩ ||

	ಕೊಟ್ಟೋಡಮೆಂ ಕನ್ನಿಕೆಯಂ
	ಕೊಟ್ಟೊಂಗಮಿದಾಗದೆಂದು ಕುಡೆ ಕೊಂಡೆನಗೇ
	ಗೆಟ್ಟಪುದೆಂದು ಮನಂ ಪೊಲೆ
	ಗೆಟ್ಟಿರೆ ಕೊಂಡಂಗಮೆನಗಮಱಿಯಲ್ಕಕ್ಕುಂ		|| ೪೪ ||

ಶಾ||	ಎಂದಾಗಳ್ ವಿಳಯಾನಿಳೋಚ್ಚಳಿತ ಕೂಪಾರಾರವಂ ಖೇಚರೇಂ
	ದ್ರಂ ದಷ್ಟಾಧರನಾತ್ಮಪೀಠ ತಳಮಂ ಪೊಯ್ದೆೞ್ದು ನಿಂದಾಗಳಂ
	ತೊಂದುಗ್ರಂ ಕರಿ ಪಟ್ಟದಿಂ ನಡೆವವೋಲಾಸ್ಥಾನದಿಂ ಬಂದು ನಿಂ
	ದಂ ದೌವಾರಿಕ ಭೂಮಿಯೊಳ್ ಸ್ಫುರದುರು ಶ್ಮಶ್ರೊತ್ಕರಂ ಭೀಕರಂ		|| ೪೪ ||

ವ||	ಅಂತಲ್ಲಿಂ ಬಂದು ನಿಲ್ವುದುಂ ಸಂಭ್ರಮಾಕುಳನುಮವನತೋತ್ತಮಾಂಗನುಮಾಗಿಬಂದು
	ಮುಂದೆ ನಿಂದು ಸೇನಾಗ್ರಗಣ್ಯಂ ಬೆಸನಂ ಪಾರುತ್ತುಮಿರೆ

ಕಂ||	ಆ ಚಕ್ರಿಭ್ರೂಲತೆ ಸಚ
	ರಾಚರಮಂ ನೆರಪವೇಱೆ ನೆರಪುವುದುಂ ರೂ
	ಪ್ಯಾಚಳ ಗೋಚರ ಖಚರ ಮ
	ಹೀಚರರೊರ್ಮೊದಲೆ ನೆರೆದರಪರಿಮಿತ ಬಲರ್		|| ೪೬ ||

	ನೆರದು ನಭೋ ಭೂವಳಯಾಂ
	ತರಂಗದೊಳ್ ತಮ್ಮ ಹಯಮೆ ಹಯಮಾಗಿರೆ ಖೇ
	ಚರರಾಜಂ ತಳರ್ದಂ ನೆಗ
	ೞ್ದ ರಥಾವರ್ತಾದ್ರಿಗದ್ರಿ ತಳರ್ವಂತಾಗಳ್		|| ೪೭ ||

ವ||	ಅಂತು ರಥಾವರ್ತಾಚಳಮನೆಯ್ದಿ ಬೀಡಂ ಬಿಟ್ಟು ಮದುವೆ ನೆರೆದಿರ್ದ ವರನುಮಂ
	ನೆರೆದಿರ್ದ ನೃಪವರರುಮಂ ಮೂದಲಿಸಿ ಮಾತಂ ಬೂತುಮನಟ್ಟುವುದಂ ದರ್ಷಿಷ್ಠನಪ್ಪ
	ತ್ರಿಪೃಷ್ಠ ಕುಮಾರಕಂ

			- 100 -

ಕಂ||	ಕೊಲ್ವೆನರಾತಿಯನಿಂದೆ ಪೊ
	ನಲ್ವರಿವಿನಮೈಯ್ದೆ ವೀರರಸಮೇ ಮಾತೊ
	ಡ್ಡಲ್ವೇೞ್ದುದಿಂದೆ ತಱಿದು ಪ
	ಡಲ್ವಡಿಸೆನೆ ಖಚರ ಸೈನ್ಯ ವಿಷಮಾಟವಿಯಂ		|| ೪೮ ||

ವ||	ಎಂದು ಗರ್ಜಿಸಿ ಬಂದೊನಂ ಮುಹೂರ್ತಮಾತ್ರಮಪ್ಪೊಡಂ ತಡೆಯಲೀಯದೆ ಬೂತಿಂಗೆ
	ಧರ್ಮಮುಮಂ ದೂತಂಗೆ ಪ್ರಸಾಧನಮುಮನಿತ್ತು ಪೋಗಲ್ವೇೞ್ದು ತಾನುಮಾತನ
	ಬೞಿವೞಿಯನೆ

ಮ|| 	ವಿಜಯಶ್ರೀ ರಣದೊಳ್ ಸ್ವಯಂಪ್ರಭೆ ಜಯಾರಂಭಂ ಮಹೋಗ್ರಾಜಿಯೊಳ್
	ವಿಜಯಂ ವೀರರಸಂ ನಿಜಾಭಿಮುಖದೊಳ್ ಕಾಮಂ ಸಮಗ್ರಾಹವ
	ಧ್ವಜ ನಮ್ನಂ ಸಮರೈಕ ಸಾಹಸಮದಂ ಭಾವಂ ತ್ರಿಪೃಷ್ಠಂಗರಿ
	ಧ್ವಜಿನೀ ಮಾರಣಮೇನೋ ಯೂಥವಧದಿಂದ ಕ್ಲೇಶಮೆಂಬನ್ನೆಗಂ		|| ೪೯ ||

ವ||	ಪಯಣದ ಮೇಲೆ ಪಯಣಂ ರಥಾವರ್ತಮಹೀಧರಮನೆಯ್ದಿ ಬೀಡಂ ಬಿಟ್ಟು ಬೇಗದೊಳ್
	ಬೇಗಮಣ್ಮುಟ್ಟಾಗಿಯುಂ ಅಡಿಗಿಡದೆಯುಂ ಇನಿಸೆಡೆಗುಡೆದೆಯುಂ ಸಾರ್ಚಿ ಸ್ತ್ರೈಣದಿಂ
	ಪೆರ್ಚಿದ ಕೋಪೋದ್ರೇಕಮನಾಱಲೀಯದೆಯುಂ ಬೇಗಮನುವರಮಂ ಸಾಱಲ್ವೇೞ್ದಿ
	ರುಳೋಳ್ ಕೊಳ್ಳಿವೀಸಿಸಿಯುಂ ರವಳಿ ಘೋಷಿಸಿಯುಂ ನಾಲ್ಕು ಜಾವಮುಮನುವರಮನೆ
	ಸಮಕಟ್ಟುತ್ತುಮಿರೆಯಿರೆ

ಕಂ||	ವನಿತೆ ಪರಸ್ತ್ರೀ ಪೆಱರ್ಗಿ
	ತ್ತನಿತಱೋಳಱಿದಱಿದುಮಳುಪನಾದಶ್ವಗ್ರೀ
	ವನ ಮಿೞ್ತು ಪೊೞ್ತುವಾರ್ದಪು
	ದೆನಗೇಂ ತಡಮೆಂಬ ತೆಱದಿನಿನನುದಯಿಪುದುಂ		|| ೫೦ ||

ವ||	ಚಕ್ರವರ್ತಿ ಯುದ್ಧಸನ್ನದ್ಧನಾಗಿ ಸಮಸ್ತ ಸಾಮಗ್ರೀ ಸಹಿತಂ ಶಿಬಿರದಿಂ ಪೊಱಮಟ್ಟೋಡಿದನಂತೆ
	
ಕಂ||	ಆಯು ತವೆ ಪಾರದರಿಗನ
	ಪಾಯಮನೆತ್ತಱಿವನುಚಿತ ವಾಕ್ಯಾರ್ಥಂ ಕೊ
	ಳ್ಳೀಯೆ ಪರದಾರಗಮನಮ
	ನಾಯುಷ್ಯಾಂತಮುಮೆನಲ್ ಮನಂದಂದಪನೇ		|| ೫೧ ||

ವ||	ಇತ್ತ ತ್ರಿಪೃಷ್ಠನುಂ ವಿಜಯನುಮರ್ಕಕೀರ್ತಿಯುಂ ಪ್ರಜಾಪತಿಯುಂ ಜ್ಜಳನಜಟಿಯುಂ ಸರಿಸಿ	
	ಪಸಮಕಟ್ಟಿ ಮೂಱು ಮೊನೆಯಾಗೊಡ್ಡಿ ಸ್ವಯಂಪ್ರಭೆಗಂ ಬೀಡಿಂಗಂ ತಮ್ಮ ನೆಚ್ಚುವ
	ವಿದ್ಯೆಗಳಂ ಕಾಪುವೇೞ್ದು ಪರಿಚ್ಛೇದಕ್ಕೆವಂದು ನಿಂದಾಗಳ್

ಕಂ||	ಆ ಸಮಯದೊಳರಿಬಲ ಸಂ
	ತ್ರಾಸಿ ಬಲಿಷ್ಠ ತ್ರಿಪೃಷ್ಠನಶ್ವಗ್ರೀವೋ

			- 101 -

	ದ್ಭಾಸಿ ಪ್ರದೀಪಮಂ ಕಿಡೆ
	ಬೀಸುವುವೋಲನುವರಕ್ಕೆ ಕೆಯ್ವೀಸುವುದುಂ		|| ೫೨ ||

ಹರಿಣೀವೃತ್ತಂ||	ಎರಡು ಬಲಮುಂ ಭೋರೆಂದಾರ್ದಾರ್ದು ಖೇಚರ ಭೂಮಿಗೋ
	ಚರ ಸಮುದಿತಂ ಬಾನೊಳ್ ಭೂಭಾಗದೊಳ್ ಕಿಡಿಗುಟ್ಟಿದಂ
	ತಿರೆ ಪಣೆದು ಬಿಲ್ವಿಲ್ಲಂ ತೇರ್ ತೇರನನಾನೆಯಾಮಾನೆಯಂ
	ಹರಿ ಹರಿಯುನಾಂತಾಗಳ್ ನಿಂದಣ್ಮಿ ಮಣ್ಮೞಿಯಪ್ಪುದಂ		|| ೫೩ ||

ಕಂ||	ತೊಟ್ಟನೆ ಕೊಳೆ ಚತುರಂಗದ
	ಮುಟ್ಟಂ ಕೆದಱಿದವೊಲಂತಕಂ ಪೆಣನಂ ಸಾ
	ಲಿಟ್ಟವೊಲಿರೆ ಸೈನ್ಯಂ ಪಡ
	ಲಿಟ್ಟವೊಲಿರೆ ಪರಿವ ಪಿರಿಯ ಕರಿಯಂ ವಿಜಯಂ		|| ೫೪ ||

	ಕಂಡಣೆದು ನೂಂಕಿ ಮದವೇ
	ತಂಡಮನಿದಿರಾದ ವಿಪುಳಕಂಟನನಿನಿಸಂ
	ಕೊಂಡಿರದೆ ಕೊಂದು ಗೆಲ್ಲಂ
	ಗೊಂಡಂ ಬಗೆಗೊಳ್ವರೆಱದೆ ವಿಜಯಾಂಗನೆಯಂ		|| ೫೫ ||

ವ||	ಅಂತು ವಿಜಯನಶ್ವಗ್ರೀವನ ಮಗನಪ್ಪ ವಿಪುಳಕಂಠನಂ ತನ್ನವಾರ್ಯವೀರ್ಯಕ್ಕೆ ಮುಡಿಗುಕ್ಕು
	ವಂತಿಕ್ಕೆ ಕೆಯ್ಮಿಕ್ಕಱಲೊಳನಿಬರುಮೊಂದಾಗಿ ಬಂದು ತಾಗೆ ದಿವ್ಯಚಾಪಂ ಪೊಱಮುಯ್ವಂ
	ತಾಗೆ

ಕಂ||	ತೆಗೆನೆಱೆದು ಚಿತ್ರಮೂಲಾ
	ದಿಗಳುಮನೋರೊಂದೆ ಸರಲೊಳೋರೊರ್ವರನಾ
	ವಗಮೆಚ್ಚಂತಕ ಮುಖಮಂ
	ಪುಗಿಸಿದನಾರಾಂಪೊರುಱದೆ ಹಲಿಯಂ ಕಲಿಯಂ		|| ೫೬ ||

ವ||	ಅಂತು ಬಲದೇವನಶ್ವಗ್ರೀವನ ತಮ್ಮನಪ್ಪ ಸುಕಂಠನುಮಂ ಮೃತ್ಯು ಕಂಠೀರವಕ್ಕೆ ಗ್ರಾಸಂ
	ಮಾಡಿ ಮಗುೞ್ದು ಹಲಾಯುಧಮನೆತ್ತಿಕೊಂಡು

ಕಂ||	ಧೃತವಿಷಮಬಾಣನಂ ಜಿನ	
	ಪತಿ ಗೆಲ್ದವೊಲಾತನಂ ಪ್ರಜಾಪತಿ ಧರಣೀ
	ಪತಿ ಕಾಮದೇವನಂ ಗೆ
	ಲ್ದು ತಳರದನಿವಾರ್ಯವೀರ್ಯಮಂ ಪೊಸೆಯಿಸಿದಂ		|| ೫೭ ||

ಸ್ರ||	ಅಂತಾಸಂಗ್ರಾಮದೊಳ್ ತನ್ನನುಜ ತನುಜ ಜಾಮಾತೃವರ್ಗಂ ಪಡಲ್ವ
	ಟ್ಟಂತಾಗಳ್ ಮೊೞ್ಗಿ ತೞ್ಗಿರ್ಪುದುಮಣೆದಿಭಮಂ ಕೀಱಿ ಬಿಟ್ಟಕ್ಕಿ ಪಾಂಗ

			- 102 -

	ಪ್ಪಂತಶ್ವಗೀವನೆೞ್ತಂದಹಿತನ ಮೊನೆ ಯತ್ತೆತ್ತಣಂ ಪೇೞ್ ತ್ರಿಪೃಷ್ಠಂ
	ಭ್ರಾಂತಾತ್ಮಂ ತೋಱು ತೋಱೆಂದೊದಱಿ ಗಜಮಹಾಪೃಷ್ಠನಿಷ್ಠಂ ತ್ರಿಪೃಷ್ಠಂ		|| ೫೮ ||

ಕಂ||	ಇದಿರಂ ಪರಿಯಿಸಿ ನಿಜಮದ
	ರದನಿಯನಿತ್ತಿತ್ತ ಪರಿಯಿಸಣ್ಮಣ್ಮೆಂದಾ
	ರ್ದೂದವಿಸೆ ಸೋನೆಯ ಕೋಲ್ಗಳ
	ಪುದುವಿನ ಕಿಱುಮೊರಡಿಯನ್ನನಾದೊಂ ಖಚರಂ		|| ೫೯ ||

ವ||	ಆಗಿ

ಕಂ||	ಇಸುವಂಬನಂಬಿನಿಂ ಖಂ
	ಡಿಸಿ ಗರುಡಧ್ವಜನ ಗಜದ ಮೊಗಚರ್ಮಮನ
	ರ್ವಿಸುವಿನಮಿಸೆ ಪೊಸ ಮಸೆಯಂ
	ಬಸದಳಮೊಡನೆಱಗಿ ತುಱುಗಿ ಪಾಯ್ದುವು ಕಲವುಂ		|| ೬೦ ||

ವ||	ಅಂತು ಕಡುಗೆಯ್ಯನಾಗಿ ಶೀಘ್ರಸಂಧಾನಮಿಸುವಶ್ವಗ್ರೀವನ ತಕ್ಕುಂ ಬೇಗಯ್ಕೆಯಂ ಕಿಡೆ

ಕಂ|| 	ಎನಿತೆನಿತಿಸುವಂಬುಗಳನಿ
	ತನಿತಱಿನವನಱಿದು ತಱಿದು ನೆರದಶ್ವಗ್ರೀ
	ವನ ಬಲ್ವ ಗೊಣೆಯಮಂ ಭೋಂ
	ಕನೆ ಕುಱಿದಱಿದಱಿದನಬ್ಬ ಜಠರಂ ಧುರದೊಳ್		|| ೬೧ ||

ವ||	ಅಂತು ಬಿಲ್ಲ ಗೊಣೆಯುಮಂ ಪಱಿವುದುಂ ದೇವಚಾಪದಂತೆ ನಿರ್ಗುಣಮಪ್ಪ ಬಿಲ್ಲನೀಡಾಡಿ
	ನಾಡಾಡಿಯಲ್ಲದಣ್ಮು ಕೆಯ್ಗಣ್ಮಿ ಪೂಣ್ಮೆ ತನ್ನುಳ್ಳ ವಿದ್ಯೆಗಳಂ ಬೆಸಸಿ ಕಾದುವಾಗಳ್

ಕಂ||	ಅಂತಾ ವಿದ್ಯೆಗಳಂ ನರ
	ಕಾಂತಕನಲಸದೆ ವಿಷಂ ವಿಷಸ್ಯೌಷಧಮೆಂ
	ಬಂತಿರೆ ವಿದ್ಯೆಗಳಿಂ ಗೆ
	ಲ್ದಂ ತನ್ನಂ ಮುನ್ನೆ ಮೆಚ್ಚದೊಂ ಮೆಚ್ಚುವಿನಂ		|| ೬೨ ||

ವ||	ಅಂತಶ್ವಗ್ರೀವಂ ನಿರಾಯುಧನುಂ ನಿರ್ವಿದ್ಯನುಮಾಗಿ ಕೆಲನಂ ನೋಡಿ ತನ್ನ ದಕ್ಷಿಣ
	ಪಕ್ಷದೊಳಿರ್ದ ಚಕ್ರಮಂ

ಕಂ||	ಕೊಂಡಿಡೆ ಶಾರ್ಙಧರಂ ಕಡ
	ಗೊಂಡೊಂ ಕುಡುವಂತೆ ಮಗುೞ್ದದಂ ಕೊಂಡಿಡೆತ
	ಚ್ವಂಡಾರಿಶಿರಂ ಸೆಂದುರ
	ದುಂಡಿಗೆ ಧರೆಗೆನಿಸಿ ಮುಂದೆ ಬಿೞ್ದುದು ಹರಿಯಾ		|| ೬೩ ||

			- 103 -

ವ||	ಅಂತಶ್ವಗ್ರೀವನಂ ಕೊಂದು ತನ್ನ ಕೊಂದ ಕೊಳ್ಗುಳಕ್ಕೆ ಬಂದ ಸ್ವಯಂಪ್ರಭೆಗೆ ತ್ರಿಪೃಷ್ಠನಶ್ವಗ್ರೀವನ
	ಕಬಂಧಮಂ ಸುಟ್ಟಿತೋಱಿ ನೋಡು ನೋಡೆಂದು

ಮಾಳಿನೀವೃತ್ತಂ||	ಬಲದ ಮದದ ಬಲ್ಲಾಳೆನ್ನ ಕೆಯ್ವಿೞ್ದ ನಿನ್ನಂ
	ಕೊಳಲುಮದಿರದೆನ್ನೊಳ್ ಕಾದಲುಂ ಬಂದು ಚಕ್ರಂ
	ಕೊಳೆ ಕೆಡೆದಿವನಶ್ವಗ್ರೀವನೀಯಟ್ಟೆಯಿಂದು
	ಚ್ಚಳಿಸಿದುದು ಶಿರೋಂಭೋಜಾತಮಂಭೋಜನೇತ್ರೇ		|| ೬೪ ||

ವ||	ಎಂದು ಮತ್ತಮಣ್ಮಿ ಸತ್ತರ ಗಂಡಮಾತನುಪಮಾತೀತಂ ಮಾಡಿ ಪೋಗೞ್ದು ಕೊಳ್ಗುಳನಂ
	ಬೆಳಸಿ ತದ್ವಿದ್ಯಾಧರ ರಾಜಂ ಮೊದಲಾಗೆ ಕಾದಿ ಸತ್ತ ನೆಗೞ್ತಿಯ ಖೇಚರರ್ಗೆಲ್ಲಂ ಶರೀರ
	ಪೂಜಾಪೂರ್ವಕಂ ಸಂಸ್ಕಾರವಿಧಿಯಂ ನಿರ್ವರ್ತಿಸಿ ದಕ್ಷಿಣೋತ್ತರ ಶ್ರೇಣಿಗಳೆರಡುಮಂ
	ತಮ್ಮ ಶಾರ್ಙಮೆಂಬ ಚಾಪಮುಮಮಮೋಘಮುಖಿಯೆಂಬ ಶಕ್ತಿಯುಮಂ
	ಜಯಾನಂದಮೆಂಬ ಖೞ್ಗಮುಮಂ ಕೌಮೋದಕಿಯೆಂಬ ಗದೆಯುಮಂ ಪಾಂಚಜನ್ಯಮೆಂಬ
	ಶಂಖಮುಮಂ ಕೌಸ್ತುಭಮೆಂಬ ಆಭರಣಮುಮಂ ಪೂಜಿಸಿ ತಾನುಂ ಚಕ್ರವರ್ತಿ ಪದದೊಳ್
	ವಿರಾಜಿಸಿ ಸುಖಮರಸುಗೆಯ್ಯುತ್ತಿರ್ದನನ್ನೆಗಂ

ಕಂ||	ಜ್ವಳನಜಟಿ ನಿಜ ಪುರೋಪವ
	ನಳೀಳೆ ಮಧುಮಾಸ ವಿರತಿಯೊಳ್ ಮಸುಳ್ದಿರೆ ಕಂ
	ಟಿಳಿಸಿದ ಮೆಯ್ವೆರಸಿನಿಸಾ
	ಕುಳನಾದೊಂ ಬಗೆದು ನೋಡಿ ಸಂಸೃತಿ ವಿಧಿಯಂ		|| ೬೫ ||

	ದೆವಸದೊಳೆ ತರುಗಳುಂ ಮಾ
	ರ್ದವಮಂ ಕೆಯ್ಗೊಳ್ಗುಮಲ್ಲದಂದೊಣಗುಗುಮೀ
	ಭವವಾರಿಧಿಯೊಳ್ ಮುಱುಗಿದ
	ವಿವೇಕಶೂನ್ಯಂಗಸಾರಮಿಂತಿದೆ ಸಾರಂ		|| ೬೬ ||

ವ||	ಎಂದು ತತ್ವಭಾವನೆಗೆ ಮನಂದಂದು ರಾಜ್ಯದೊಳರ್ಕಕೀರ್ತಿಯನಭಿಷೇಕಪೂರ್ವಕಂ
	ನಿಱಿಸಿ ವಿನೇಯ ಜನಾಭಿನಂದರಪ್ಪಭಿನಂದನ ಗುರೂಪಾಂತದೊಳ್
	ನಿಶ್ಚಳಿತತಪಶ್ಚರಣನಿರತನಾದೋಂ ತದಗ್ರ ಮಹಿಷಿ ವಾಯುವೇಗೆಯಂ ಶ್ರೀಮತಿ
	ನಾಮಾರ್ಯಿಕಾ ಸಮೀಪದೊಳ್ ಮೋಕ್ಷಹೇತು ಭೂತ ಜೈನದೀಕ್ಷೆಯಂ
	ಕೆಯ್ಕೊಂಡಳದಂ ಕೇಳ್ದಿತ್ತ ವಿಜಯನನಾಧಿರಾಜ್ಯದೊಳ್ ನಿಱಿಸಿ

ಪೃಥ್ವೀವೃತ್ತಂ||	ಪ್ರಜಾಪತಿ ನೃಪಂ ಜಗತ್ಪತಿ ಪದಕ್ಕಡರ್ಪಪ್ಪನೂ
	ನಜೈನ ಶುಭದೀಕ್ಷೆಯಂ ಮನದೆ ಕೊಂಡು ಕೈಕೊಂಡನಂ
	ದಜೇಯ ಪಿಹಿತಾಸ್ರವಾಖ್ಯ ಮುನಿಮುಖ್ಯಪಾದದ್ವಯಾಂ
	ಬುಜಾಂತಿಕದೊಳಂತೆ ಭವ್ಯರಿರರೀ ಭವಾರಣ್ಯದೊಳ್		|| ೬೭ ||

			- 104 -

ವ||	ಅಂತು ಜಾತರೂಪಧರನುಮಭಿಜಾತರೂಪಮನೋಹರನುಮಾಗಿ ಮುಕ್ತ್ಯಂಗನಾಪಾಂಗ
	ಭ್ರೂಭಂಗ ಸಂಗಸಮೀಪನಪ್ಪುದುಂ

ಕಂ||	ಗಗನಚರ ಸಕಲ ಸಾಮ್ರಾ
	ಜ್ಯಗಾಮಿಯಪ್ಪರ್ಕಕೀರ್ತಿಗಂ ಜ್ಯೋತಿರ್ಮಾ
	ಲೆಗಮಮಿತತೇಜನೆಂಬೊಂ
	ಮಗನಾದೊಂ ಖೇಚರೇಂದ್ರ ಬಗೆಗೊಳ್ವುದಿದಂ		|| ೬೮ ||

	ಎನ್ನಿಂ ಕಿಱಿಯಳ್ ಸಗ್ಗದ
	ಕನ್ನೆಯರು ಹಾವಭಾವ ವಿಭ್ರಮಗತಿಯಿಂ
	ದನ್ನಗುವಳ್ ಮುದದಿಂ ಸಿರಿ
	ಯನ್ನಳೆನೆ ಸುತಾರೆಯೆಂಬಳಂಬರಗಮನಾ		|| ೬೯ ||

	ಶ್ರೀವಿಜಯಂ ವಿಜಯಂ ನವ
	ಭಾವಜ್ಯೋತಿಃಪ್ರಭಾಖ್ಯೆಯೆಂಬರ್ ಮಕ್ಕಳ್
	ಮೂವರ್ ಕೊಂಡಾಟದ ಮಾ
	ದೇವಿಗಮಂದರ್ಧ ಚಕ್ರವರ್ತಿಗಮಾದರ್		|| ೭೦ ||

ವ||	ಆಗಿ ಸುಖದಿಂ ಬಳೆಯ

ಕಂ||	ಧರೆಯಂ ಪಾಲಿಸಿ ಪದ್ಮೋ
	ದರನೆಣ್ಬತ್ತೊಂದು ಲಕ್ಕ ಬರಿಸಂ ಬೞ್ದಾ
	ಪರಮಾಯುವ ತೌಕಲೊಳ
	ರ್ಧರಾತ್ರದೊಳ್ ಕೞಿದು ಸಪ್ತಮಾವನಿೞಿದೊಂ		|| ೭೧ ||

ವ||	ತದ್ವಿಯೋಗ ದುಃಖದೊಳ್ ಮಗಂ ಶ್ರೀವಿಜಯಂಗೆ ಪಟ್ಟಮಂ ಕಟ್ಟಿ ಪಿಹಿತಾಸ್ರವ ಗುರುಗಳ
	ಚರಣನಳಿನ ಸಮೀಪದೊಳ್

ಕಂ||	ರಾಜ್ಯಕ್ಕಂ ತ್ರಿಭುವನ ಸಾ
	ಮ್ರಾಜ್ಯಕ್ಕಂ ಬಗೆಯ ಹಸ್ತಿಮಶಕಾಂತರಮೆಂ
	ದಿಜ್ಯಾಪುರಸ್ಸರಂ ಪ್ರ
	ವ್ರಜ್ಯಮನವಯವದೆ ಹಲಧರಂ ಧರಿಯಿಪುದುಂ		|| ೭೨ ||

	ವರಮುಕ್ತಿಪ್ರಮದೆ ಪತಿಂ
	ವರೆ ಪುರುಷನನಱಸಿ ಕೊಳ್ವವೋಲ್ ವಿಜಯಮುನೀ
	ಶ್ವರನಂ ಕೆಯ್ಕೊಂಡಳ್ ದೇ
	ವರ ಪಲವುಂ ತೆಱದ ಪಱಿಗಳೊಡನೆಸೆವಿನೆಗಂ		|| ೭೩ ||

			- 105 -

ವ||	ಅಂದರ್ಕಕೀರ್ತಿಯುಮಮಿತತೇಜನಪ್ಪೆನಗೆ ತನ್ನ ರಾಜ್ಯಮನಿತ್ತಭಿನಂದನ ಮುನಿ ಪ್ರಧಾನ
	ಪಾದ ಪಾರ್ಶ್ವದೊಳಾಶಾಂಬರನಾದೊನಂದಿನ ಶ್ರೀವಿಜಯನೈ ನೀಂ ನಿನ್ನ
	ಚಕ್ರೇಶ್ವರರಾಜ್ಯದೊಳ್ ನಿಂದು ಶ್ರೀಗಂ ವಿಜಯಕ್ಕಂ ಮೊತ್ತ ಮೊದಲಿಗನಾಗಿಯೆ ಸಮಸ್ತ
	ರಾಜಕಮನೆಱಗಿಸಿ ಶ್ರೀವಿಜಯನೆಂಬ ಪೆಸರನನ್ವರ್ಥಂ ಮಾಡಿಯಂದಿನ ನಿನ್ನಪ್ಪ ಚಕ್ರವರ್ತಿಯ
	ತನಯಂ

ಕಂ||	ಜ್ಯೋತಿಃಪ್ರಭಾಸ್ವಯಂವರ
	ಜಾತೋತ್ಸವ ವಿಧಿಗೆ ಸಾನುಜಂ ಶ್ರೀವಿಜಯಂ
	ಖ್ಯಾತಿಯ ರಾಜಕುಮಾರ
	ವ್ರಾತರ್ಕಳ್ಗೞ್ತಿವೆರಸು ಬೞಿಯಟ್ಟುವುದುಂ		|| ೭೪ ||

ಮ||	ಕುಲಮಂ ನಾಭಿತನೂಭವಂ ಮಹಿಮೆಯುಂ ಸತ್ಪಾತ್ರದಾನ ನಿರಾ
	ಕುಲಮಂ ಜೀವದಯಾರಸಂ ವಿಭವಮಂ ಪಂಚಾಂಗಮಂತ್ರಂ ಚತು
	ರ್ಬಲಮಂ ಪ್ರಾಭವಮೆಯ್ದೆ ಮಾಡೆ ಪಡೆದಂ ನ್ಯಾಯಾನ್ವಿತಂ ತೊಟ್ಟನಾ
	ಬಲೆಯೊರ್ವಂ ತೆಗೆದಂತೆ ಬಂದದು ವಯೋವಿಭ್ರಾಜಕಂ ರಾಜಕಂ		|| ೭೫ ||

ಕಂ||	ಎರಗೆಱಗುವ ಕಿಱುಮೀನಂ
	ತಿರೆ ಕನ್ಯಾಮಿಷಕೆ ರಾಜನಿಕುರಂಬಂ ಬಂ
	ದಿರೆ ಬಯಸಿ ಬರಿಸಿದೊಂ ಸೋ
	ದರ ಮಯ್ದುನನಮಿತ ತೇಜನಂ ಶ್ರೀವಿಜಯಂ		|| ೭೬ ||

	ಬಂದಮಿತತೇಜನುಪವನ
	ದೊಂದೆಡೆಯೊಳ್ ಬೀಡುವಿಡುವುದುಂ ಶ್ರೀವಿಜಯಂ
	ಬಂದನಿದಿರುಂ ಹಿಮಾಂಶುಗೆ
	ಮಾಂದಿರದಿದಿದರಪ್ಪ ತೆಱದಿನಂಬುಧಿ ಸಲಿಲಂ		|| ೭೭ ||

ವ||	ಅಂತಿದಿರ್ವಂದೊಡಗೊಂಡು -

ಹರಿಣೀವೃತ್ತಂ||	ಪುಗಿಸೆ ಪೊಱಲಂ ಮುಂದಿಟ್ಟಾನಂದತೂರ್ಯರವಂ ವಿಯ
	ದ್ದಿಗವನಿ ತಟೋಪಾಂತಕ್ಕಭ್ಯರ್ಣಮಾಗೆ ಸಮಗ್ರವಾ
	ರ್ಧಿಗಳೆರಡೆನಲ್ ಮೆಯ್ವೆತ್ತಾಮೈದುನಿರ್ವರುಮೊಪ್ಪಿ ಬೀ
	ದಿಗಳೊಳಗಣಿಂ ಬಂದುರ್ವೀಪಾಲ ಗೇಹಮನೆಯ್ದಿದರ್		|| ೭೮ ||

ವ||	ಅಂದು ಬಂದಮಿತತೇಜಂ ಬೆರಸು ಶ್ರೀವಿಜಯಂ ರಾಜಭವನಮಂ ಪುಗುವುದುಂ
	ಅದಱ ಕೆಲದೊಳ್ ಸಮ್ಮೇದ ಶಿಬಿರ ನಿವೇಶದೊಳಂಬರೇಚರರಾಜಂ

			- 106 -
	
ಮಲ್ಲಿಕಾಮಾಲೆ||	ಬಗ್ಗವಳ್ಳಿಯ ಬಳ್ಳಿಗಾವಣದೋಳಿಯಿಂ ಸೊಗಯಿಪ್ಪ ಸ
	ಮ್ಯಗ್ಗವಾಕ್ಷದ ವಂಕದಾರದ ಕೇತಕಿರ್ಗಯಿನೊಂದಿನಿಂ
	ದಗ್ಗಳಿಕ್ಕೆಯ ನೀೞ್ದು ನೀಳ್ದ ನಿವೇಶದೊಳ್ ಮದನಂ ಮನ
	ಕ್ಕೆಗ್ಗು ಪೊರ್ದದ ರೂಪಿನೊಳ್ ನೆಲಸಿರ್ಪವೋಲ್ ಸುಖಮಿರ್ಪಿನಂ		|| ೭೯ ||

ಕಂ||	ಮನೆಗಾ ಶ್ರೀವಿಜಯಂ ಬಿ
	ದ್ದಿನನಲ್ಲಿಗೆ ರಾಜನಮಿತತೇಜಂ ವಲಮೆಂ
	ಬಿನಗಂ ಶ್ರೀವಿಜಯಂ ಮೈ
	ದುನಂಗೆ ನಿಜಲಕ್ಷ್ಮಿಯಂ ನಿವೇದಿಸಿ ನೆಗೞ್ದಂ		|| ೮೦ ||

ಶಾ||	ಅನೀತಾಖಿಳ ರಾಜಲೋಕಮನನರ್ಘಾಕಾರಮಂ ಮಿಕ್ಕ ಕ
	ನ್ಯಾನೂನೋಚಿತ ರತ್ನಮಂ ತನಗೆ ಮಾಡಲ್ಕೆಂದು ಬಂದಿರ್ದನೀ
	ಶ್ರೀನಾಥಂ ದಲಮೋಘಮೆಂಬಬಗೆಯಿಂ ಕಣ್ಣೊಳ್ ತೊೞಲ್ವಂದದಿಂ
	ದಾ ನಿದ್ರಾಂಗನೆ ಸೂೞ್ಗಿವಂದಳಿರುಳೊಳ್ ತತ್ಖೇಚರಾಧೀಶನಾ		|| ೮೧ ||

ಕಂ||	ಕರ್ಣಾಭರಣ ನಿಪೀಡಿತ
	ಪೂರ್ಣಾಂಸನುಪಚ್ಛದಾಪಹೃತಕುಂಕುಮ ನ
	ಭ್ಯರ್ಣ ಪ್ರತ್ಯೂಷಂ ನಿ
	ದ್ರಾರ್ಣವದಾ ತಡಿಯನಮಿತತೇಜಂ ಕಂಡಂ		|| ೮೨ ||

ವ||	ಅಗಳ್

ಕಂ||	ಉಪ್ಪವಡಿಸುವುದುಮಱಿಕೆಯ
	ಪಪ್ಪವರೊಡನಾಡಿಗಳ್ ಪ್ರಬೋಧಿಸಿದರ್ ಮೇ
	ಲಪ್ಪ ಪದರಚನೆಯಿಂ ದೊರೆ
	ಯಪ್ಪ ಮಹಾಮಂಗಳ ಪ್ರಬೋಧನೆಯಿಂದಂ		|| ೮೩ ||

	ಒರ್ವಂ ಶ್ರೀವಿಜಯಂ ನೀ
	ನೊರ್ವಯ್ ಖಚರೇಶ ಪೊತ್ತುನಿಂದಿರ್ ದೊರೆವೆ
	ತ್ತುರ್ವೀಭರಮಂ ಪೋದುದು
	ಶರ್ವರಿ ಬೆಳಗಾದುದೇೞ ಶಯ್ಯಾತಳದೊಳ್		|| ೮೪ ||

	ವಾರಿಜಗಂಧಿ ವಿಭಾತ ಸ
	ಮೀರಂ ನಿಜಸುರಭಿ ನಿನ್ನ ಸುಯ್ಯದಱೊಳದಂ
	ತೋರಗೆಯಕ್ಕುಮೆ ಪರಗುಣ
	ಹಾರಿಗೆ ನಿಜಗುಣಮದೇಕೆ ಸಮನಿಸಿದಪುದೋ		|| ೮೫ ||

			- 107 -

	ಇರುಳಿನ ಸೂೞಂ ನಿದ್ರೆಗೆ
	ಸಿರಿ ಕೊಟ್ಟು ವಿಯೋಗಭರದಿನಿರೆ ಪಗಲಿನ ಸೂೞ್
	ಸಿರಿಗಾಗಲೆ ವೇೞ್ಪುದು ತಡ
	ದಿರದುಪ್ಪವಡಿಸು ವಿಯಚ್ಛರಾಂಬರ ಭಾನೂ		|| ೮೬ ||

	ಪ್ರತಿಬುದ್ಧಂ ತ್ವನ್ಮುಖಮುಚಿ
	ಶತಾರಕಂ ತುಂಬಿವೆರಸಿದಂಬುಜಮೆಂಬೀ
	ದ್ವಿತಯಮಮೋರೊಂದು ಪೋ
	ಲ್ತು ತೋಱೆ ಗತನಿದ್ರನಾಗು ನೀಂ ಜಿನಚಂದ್ರಾ		|| ೮೭ ||

	ಭವದಾನನಕ್ಕೆ ಸೋಲ್ತಾ
	ತ್ಮ ವಿಲಾಸಮನುೞಿದ ತೆಱದೆ ರುಚಿಗೆಟ್ಟು ದಿಗಂ
	ತ ವಿಲಂಬಿಬಿಂಬನಂಬುರು
	ಹವೈರದಿಂದುಡುಪನುಡಪನಾದಂತಾದಂ		|| ೮೮ ||

	ದ್ರುಮಪಲ್ಲವ ತಳನಿಪತಿತ
	ಹಿಮಾಂಬು ಘುಟಿಕಾಳಿ ನಾಡೆ ಸೊಗಯಿಸಿದಪುದು
	ತ್ತಮ ಭವದಧರ ಸ್ಥಿತದಂ
	ತ ಮರೀಚಿ ವಿಲಾಸ ಸರಸ ದರಹಸಿತ ನಿಭಂ		|| ೮೯ ||

	ಮುದದಿಂ ದಿನನುದಯಂಗೆ
	ಯ್ಯದೆಯುಂ ಕೞ್ತಲೆಯನರುಣನಲೆದೊಂ ನಿನ್ನ
	ಭ್ಯುದಯದೊಳಾಂತರಿ ಸೇನೆಯ
	ನಿದಿರ್ಚಿ ತಲೆವಿಲ್ಲೆನೆಱೆದು ತವಿಸುವ ತೆಱದಿಂ		|| ೯೦ ||

ಉ||	ಬಾಳಮರೀಚಿಮಾಳಿ ಕಿರಣಾವಳಿಗಳ್ ಪೊಳೆವೀ ಸುಧಾತು ಶೈ
	ಲಾಳಿ ತಟಾಭಿಘಾತಮನೊಡಂಬಡಿಸುತ್ತಿರೆ ಪಕ್ಷಯುಗ್ಮನಿ
	ದ್ರಾಳುತೆಬಿರ್ಚೆ ಬಳ್ಳಿಯುಲಿ ಪೆರ್ಚಿ ಮನಂಬಿಡೆ ಪೊಯ್ದು ಕರ್ಣಮಂ
	ಲೀಳೆಯಿನೀಶ ನಿನ್ನ ಗಜರಾಜಿಗಳೆೞ್ದಪುವಲ್ತೆ ಸೆಜ್ಜಿಯಂ		|| ೯೧ ||

ಕಂ||	ಭವದೀಯ ವನಾಯುಜ ಹಯ
	ನಿವಹಂ ಕೇಳ್ ಮೂರಿವಿಟ್ಟು ನಿಶ್ವಾಸಂ ಸೈಂ
	ಧವಮಂ ಮಾಸಿಸೆ ಸೊಗಯಿಸಿ
	ತು ವಿನಿದ್ರಂ ದೇವ ದೀರ್ಘ ಪಟಮಂಡಪದೊಳ್		|| ೯೨ ||

ವ||	ಎಂದು ವಂದಿವೃಂದಾರಕವೃಂದಂ ಅಭಿನಂದಿಸುವ ಮಂಗಳವಚನರಚನೆಗಳಿಂದಂ
	ಕುಮಾರನುರ್ವರಾಸ್ಯತಿಲಕಂ ಗಂಗಾಸಿಕತಿಳತಳದೊಳೊಱಗಿ ತದುದ್ದೇಶದಿಂ ಕಪಿಲಾ

			- 108 -

	ಕರೇಣುವೆರಸಿ ಪುಂಡರೀಕ ಗಜಮೇೞ್ವಂತೆ ಸೂೞರಸಿವೆರಸು ಸೆಜ್ಜೆಯಿನೆೞ್ದು ಕುಳ್ಳಿರ್ದು
	ಪ್ರಾಭಾತಿಕ ಕ್ರಿಯೆಯಂ ನಿರ್ವರ್ತಿಸಿ ಶ್ರೀವಿಜಯನ ಬೞಿ ಬರ್ಪುದುಂ ಕುಶಲವಿರಚಿತಾ
	ನುರೂಪ ವೇಷಭೂಷಣನಾಗಿ ರಾಜ ಸಮಾಜ ವಿರಾಜಮಾನಮಂ ಸ್ವಯಂವರ
	ಪ್ರದೇಶಮನೆಯ್ದೆವಂದು ಎರಡೋಳಿಯ ಚೌಪಳಿಕೆಗಳೊಳಮೋಳಿಯೊಳೆಯ್ದೆ

ಕಂ||	ಹರಿಪೀಠಸ್ಥಿತರಂ ಭಾ
	ಸುರ ರತ್ನಮರೀಚಿ ಮೇಚಕಿತ ತನುಗಳನಾ
	ವರಜಿನಚಂದ್ರಂ ಕಂಡಂ
	ಸುರೇಂದ್ರ ವಿಭವರನಿಳಾಧಿರಾಜಾತ್ಮಜರಂ		|| ೯೩ ||

ವ||	ಕಂಡು ಮಂಚೋಭಯಾಂತರ ವೀಥಿಯೊಳಗನೆ ಬರ್ಪ ದೀನಜನತಾ ಕಲ್ಪಾಂಘ್ರಿಪನಂ
	
ಕಂ||	ನನೆಯ ಸರಲ್ಗಳುಮಂ ಕ
	ರ್ಬಿನ ಬಿಲ್ಲುಮನೊಲ್ಲದಿಲ್ಲಿಗವತರಿಸಿದನಂ
	ಗನನೆಯ್ದೆ ಕಾಣ್ಬವೋಲ್ ಕಂ
	ಡು ನೃಪಕುಮಾರರ್ ಸ್ವಯಂವರಾಶೆಯನುೞಿದರ್		|| ೯೪ ||

ವ||	ಅಂತನಿಬರ ಮನಕ್ಕೆ ತಲ್ಲಣಂ ಬರ್ಪಂತೆ ಬಂದು ತನ್ನಂ ಮುಂದಿಟ್ಟು ಶ್ರೀವಿಜಯನೇಱಿಸೆ
	ಮೊತ್ತಮೊದಲ ಚೌಪಳಿಗೆಯಂ ಮಣಿಮಯ ಸೋಪಾನ ಪಙ್ತಿಯಿಂದಮೇಱಿ
	ಶಿಲಾತಲಂಗಳಿಂದಮುತ್ತುಂಗ ನಗೋತ್ಸಂಗಮನೇಱುವ ಮೃಗರಾಜನಂ ಪೋಲ್ತು ಅಲ್ಲಿ
	ಪರಾರ್ಥ್ಯರತ್ನ ರಚಿತಾನೇಕ ಹರಿವಿಷರದ ಮೇಗೆ ಸಮೀಚೀನ ನಾನಾವರ್ಣೋಪಚಿತಾಸ್ತರ
	ಣೋಪಪನ್ನ ಪ್ರಚ್ಛದಾಚ್ಛಾದಿತಾಸನದೊಳ್ ಕುಳ್ಳಿರ್ದುರತ್ನ ಮಂಡಲಾಯೋಗ ಪರಿಗೃಹೀತ
	ಸುರೇಂದ್ರ ಕರೀಂದ್ರ ಪೃಷ್ಠಗತನಪ್ಪಮರೇಂದ್ರನನೆ ಪೋಲ್ತುಂ ಸೌಜನ್ಯ ಕಂದಾಂಕುರನಿರ್ಪುದುಂ

ಕಂ||	ಆ ರಾಜ ಪರಂಪರೆಯ ಶ
	ರೀರಂಗಳೊಳುರ್ವರಾಸ್ಯತಿಲಕನ ತೇಜಂ
	ರಾರಾಜಿಸಿ ಪೋಲ್ತುದು ನವ
	ವಾರಿದ ನಿಕುರುಂಬದೊಳಗೆ ಪೊಳೆವೆಳಮಿಂಚಂ		|| ೯೫ ||

ವ||	ಅಂತನೇಕ ಸಿಂಹಾಸನ ಮಸ್ತಕಸ್ಥಿತ ರಾಜಕುಮಾರ ಮಧ್ಯದೊಳಧರೀಕೃತ ಸನತ್ಕುಮಾರ
	ಕುಬೇರ ವಿದ್ಯಾಧರ ಕುಮಾರಂ ಕೈಗೞಿಯೆ ಸೊಗಯಿಸಿ ನಾನಾವಿಧ ಕಲ್ಪಮಹೀರುಹಾರಾಮ
	ದೊಳಗಣ ಪಾರಿಜಾತಮಿರ್ಪಂತಿರ್ಪಿನಂ

ಕಂ||	ನೆರವಿಯ ಕಣ್ಗಳ್ ನೃಪರನಿ
	ಬರುಮಂ ಬಿಸುಟುರ್ವರಾಸ್ಯ ತಿಲಕನೊಳಿರೆ ನೀ
	ರರುಹಂಗಳನೊಲ್ಲದೆ ಚಂ
	ಚರೀಕತತಿ ಗಂಧಹಸ್ತಿಯೊಳ್ ನೆಲಸುವವೋಲ್		|| ೯೬ ||

			- 109 -

ಸ್ರ||	ಆಗಳ್ ಸೂತ‌ರ್ ಸ್ವಕೀಯಾನ್ವಯದರಸುಗಳಂ ಬಣ್ಣಿಸುತ್ತಿರ್ಪನಂ ದಿ
	ಗ್ಭಾಗಂ ಮಾಂಗಳ್ಯತೂರ್ಯಸ್ವನದೊಳೆ ಬಧಿರೀಭೂತಮಪ್ಪನ್ನೆಗಂ ಪೊ
	ತ್ತೀಗಳ್ ಬರ್ಕೆಂಬುದುಂ ಶ್ರೀವಿಜಯನ ಮತದಿಂದೆಯ್ದೆ ಕೆಯ್ಗೆಯ್ದುಮಾಗಳ್
	ಬೇಗಂ ಜ್ಯೋತಿಃಪ್ರಭಾಕನ್ನಿಕೆ ಮಸಕದೆ ಕೊಲ್ವಾನೆ ಬರ್ಪಂತೆ ಬಂದಳ್		|| ೯೭ ||

ವ||	ಅಂತು ರಥಮುಂ ಮನೋರಥಮಂ ನಿಮಿರೆ ವಿವಾಹ ಮಂಗಳವೇಷ ಸನಾಥೆಯಾಗಿ
	ಮಂಚಾಂತರ ರಾಜಮಾರ್ಗಮಂ ಪೊಕ್ಕು ಪ್ರತಿವರರುಮಂ ನೋಡಿ

ಕಂ||	ಆದಿಬ್ರಹ್ಮವಿಧಾನದಿ
	ನಾದತಿಶಯ ಸೃಷ್ಟಿಯೆನಿಸಿದಾ ಕನ್ನಿಕೆಗಿಂ
	ದ್ರಾದಿ ನೃಪಮತಿಗಳಿರದಿದಿ
	ರ್ವೋದುವು ತನುವಿರೆ ಮದೇಭರಿಪುವಿಷ್ಟರದೊಳ್		|| ೯೮ ||

ಕಂ||	ಆರಾಜಕುಮಾರರ ಶೃಂ
	ಗಾರಾಭಿನಯಂಗಳೊಡನೆ ನೆಗೞ್ದುವು ಪಲವುಂ
	ಮಾರುತಹತ ಮಹಿರುಹ ಶೋ
	ಭಾರುಚಿರಂಗಳ್ ಸ್ವಯಂವರಾಸ್ಥಾಯಿಕೆದೊಳ್		|| ೯೯ ||

ವ||	ಅಂತು ನಾನಾವಿಧ ಲೀಲಾವಿಲಾಸ ಸೌಂದರ್ಯ ಸಮನ್ವಿತ ವಿಭ್ರಮಾಭಿನಯಂಗಳನಂಗ
	ಶೈಲೂಷನುಪಾಧ್ಯಾಯನಾಗೆ ರಾಜಪುತ್ರಪಾತ್ರಂ ತಗುಳ್ದುದುನ್ನತೆಯಂ ಕೊಂಡಾಡಲೆತ್ತಿ
	ಕೊಂಡಲ್ಲಿ

ಕಂ||	ಲೀಲಾಬ್ಜಮಂ ಕರೋದ್ಧೃತ
	ನಾಲಮನಂತಪರಾಗ ಪರಿವೇಷಮನಾ
	ಲೋಲದಲ ನಿಹತ ಮಧುಕರ
	ಮಾಲೆಯನೊರ್ವಂ ತಗುಳ್ದು ತಿರಿಪಿದನಾಗಳ್		|| ೧೦೦ ||

ವ||	ಆತನುಮಲ್ಲದೆ

ಕಂ||	ಸೊಗಯಿಪ ನಲ್ಲಳ ಘನಕುಚ
	ಯುಗಲಕಮೊಳ್ದೊಡೆಗಮೊದವಿದುಗುರೊಳ್ ಪೊಂಗೇ
	ದಗೆಯ ಪೊಸಗಱಿಗಳಂ ಲೀ
	ಲೆಗೆ ಸೂೞೊಳ್ ಸೀಳಲೋರ್ವನುದ್ಯತನಾದಂ		|| ೧೦೧ ||

ವ||	ಆ ವಿಳಾಸ ವಿಶೇಷ ರಸರಾಶಿಯುಮಲ್ಲದೆ

ಕಂ||	ಇಂಬಾಗಿರೆಯುಂ ಮಕುಟಿಮ
	ದಂ ಬಿಣ್ಪಿನೊಳೋರೆವೋದೊಡೋಸರಿಪವೊಲೊ

			- 110 -

	ರ್ವಂ ಬಹಳ ನಖಮಯೂಖ ಕ
	ದಂಬಕಮಂ ಕರಮನುತ್ತಮಾಂಗಕ್ಕೊಯ್ದಂ		|| ೧೦೨ ||

ವ||	ಆ ಮನೋಜರಾಗ ಹೇತುಭೂತ ರಾಜವಿದ್ಯಾವಿವೇಕನೆನಿಸಿದ ಮಹಾಪುರುಷನುಮಲ್ಲದೆ

ಕಂ||	ಎಡಗೆಯ್ಯನೂಱಿ ಪೀಠದ
	ಕಡೆಯೊಳ್ ಮುಯ್ವುದ್ದಮಾಗೆ ಮುರಿದ ಬೆಡಂಗ
	ಚ್ಚುಡಿದಿರೆ ಹಾರಂ ಕೆಲಕೋ
	ರ್ಗುಡಿಸೆ ನಿಜಾನುಗರೊಳಾಗಳೊರ್ವಂ ನುಡಿದಂ		|| ೧೦೩ ||
	
ವ||	ಆ ಲೀಲಾಶುಂಭದಂಭೋಧಿಯಲ್ಲದೆ

ಕಂ||	ಹಾರದ ಲಂಬಣಮಂ ಕೇ
	ಯೂರ ಶಿಖಾಕೋಟಿಯೊಳ್ ತಗುಳ್ದುದನಿಭಹ
	ಸ್ತೋರುಭುಜಂ ಸಾಚೀಕೃತ
	ಚಾರುವದನನೊರ್ವನಿರದುರಕ್ಕದನುಯ್ದುಂ		|| ೧೦೪ ||

ವ||	ಆ ಹೃದಯಾಂಗಭೂಷಣನುಮಲ್ಲದೆ
	
ಕಂ||	ಬಗೆ ಮತ್ತೊಂದೆನೆಯುಂ ಗೆ
	ಯ್ವೊಗಮಿತ್ತೊಂದೆನೆಯುಮಂಗುಳೀ ನಖಚಯಕಾಂ
	ತಿಗಳನವಟಯ್ಸಿ ಸಲೆ ಪಾ
	ಸಗಯದೆಸೆದೆಸೆ ಪೊರಳ್ಚಿದಂ ಮತ್ತೊರ್ವಂ		|| ೧೦೫ ||

ವ||	ಅನ್ನೆಗಮನವರತ ಸಂಧುಕ್ಷ್ಯಮಾಣ ಕಾಲಾಗುರುಧೂಪಧೂಮ್ರ ಸುರಭಿ ಪರಿಮಳ
	ಮಿಳದಳಿಕುಳಾಕುಳೀಕೃತ ಕನ್ಯಾಪರಿವಾರ ವಿಲಾಸ ವಿಲಾಸಿನೀ ವಿನೋದ್ಯಮಾನೆಯನಾಭರಣ
	ಪ್ರಭಾ ಪರಿಭೂತ ಪ್ರಭೂತ ಜ್ಯೋತಿಃಪ್ರಭೆಯಂ ಪ್ರತೀಹಾರಂ ಮಗಧಾಧಿರಾಜಾಭಿಮುಖಂ
	ಮಾಡಿ

ಮ||	ಶರಣಾಯಾತಶರಣ್ಯನಪ್ರತಿರಥಂ ರಾಜಾನ್ವವಾಯೈಕ ವಿ
	ಸ್ತರಣಂ ಮಾಗಧ ಕಲ್ಪಶಾಖಿ ಮಗಧಾಧೀಶಂ ಸಿತಚ್ಛತ್ರ ಚಾ
	ಮರ ಸಿಂಹಾಸನ ಪಾಳಿಕೇತನ ಸಮುದ್ಯದ್ರಾಜ ಚಿಹ್ನಂ ಕರಂ
	ದೊರೆ ನೋಡೀತನ ನಿನ್ನ ರೂಪ ಕುಲ ಸೌಂದರ್ಯಂಗಳಬ್ಜಾನನೇ		|| ೧೦೬ ||

	ಕ್ಷಿತಿನಾಥರ್ ಪಲರುಳ್ಳೊಡಂ ಬಗೆದು ಕೇಳ್ ನೀನಕ್ಕ ರಾಜಾನ್ವಯ
	ಸ್ಥಿತಿ ವಿಶ್ವಾವನಿಗೀತನಿಂದೆ ದೊರೆಯಾಯ್ತೆಂತೆನ್ನ ಸಜ್ಯೋತಿರು
	ನ್ನತಿ ಋಕ್ಷಗ್ರಹ ತಾರಕಾನಿಕರದಿಂದೇನಾದುದೇ ರೋಹಿಣೀ
	ಪತಿಯಿಂದಾದುದು ರಾತ್ರಿಗಂಬುಜದಳವ್ಯಾಲೋಲ ಲೀಲೇಕ್ಷಣೇ		|| ೧೦೭ ||

			- 111 -

ಕಂ||	ಅನುದಿನಮೀಗತ ವೃಜಿನಂ
	ಜಿನೇಂದ್ರ ಪೂಜಾವಿಧಾನಮಂ ಮಾಡಿ ಮಹೇಂ
	ದ್ರನುಮನೊಡನಿರಿಸಿ ನಾಕಮ
	ನನಾಥವೆನಿಸಿದನನೂನ ಪೀನ ನಿಂತಬೇ		|| ೧೦೮ ||

	ನೆರೆದೀತನೊಳವನಿಪ ಸುಂ
	ದರನೊಳ್ ಪುಗೆ ರಾಜಗೃಹ ಗೃಹಾಳಿ ಗವಾಕ್ಷಾಂ
	ತರ ಕೃತ ಸರೋಜಮೆನಿಸುವ
	ಪುರಾಂಗನಾ ನಯನ ಸುಖಮನೊದವಿಸು ಸುದತೀ		|| ೧೦೯ ||

ವ||	ಎಂದ ಧಾತ್ರಿ ಪುತ್ರಿಯ ಮಾತನೆಯ್ದೆ ಕೇಳ್ದಾತನಂ ನೋಡಿ

ಕಂ||	ಪೊೞವನೆ ಭಾವಿಸದೇಱೆಯು
	ಮಿೞಿಯೆಯುಮಾಗಳ್ ನಖಾಗ್ರ ವಾಲಾಗ್ರದಿನೊಂ
	ದುೞಿಯದವಯವಮನವಯವ
	ಮುೞಿಯದುಮೆನಿಸದೆ ಕುಮಾರಿ ನೋಡಿದಳಿನಿಸಂ		|| ೧೧೦ ||

ವ||	ನೋಡಿ

ಕಂ||	ವರನ ಕೊರಲಳವಿಗೆತ್ತಿ
	ರ್ದ ರತ್ನ ನವಮಾಲೆ ನೇಲೆ ನೆಲನಂ ನೋಡು
	ತ್ತಿರೆ ಕನ್ನಿಕೆ ಧಾತ್ರಿಜೆಯಂ
	ತಿರದೆ ಕುಮಾರಿಕೆಯ ಮನದ ಪರಿಚಾರಿಕೆಯಂ		|| ೧೧೧ ||

ವ||	ರಥಮಂ ನಡೆಯಿಸೆಂಬುದುಂ

ಚಂ||	ತಡೆಯದೆ ಚಿತ್ರವೇತ್ರಧರೆಯುಂ ರಥಮಂ ಕ್ಷಿತಪಾಂತರಕ್ಕದಂ
	ನಡೆಯಿಸಿದಳ್ ಸಮೀರಣ ಸಮುತ್ಥವಿಲೋಲ ತರುಗಲೇಖೆ ಚೆ
	ಲ್ವಿಡಿದ ಸರೋರುಹಾಂತರಕೆ ಮಾನಿತ ಮಾನಸ ರಾಜಹಂಸಿಯಂ
	ನಡೆಯಿಸುವಂತೆ ಸುಂದರ ನತಾಂಸೆಯನಲ್ಪಕಪೋಲಮಾಂಸೆಯಂ		|| ೧೧೨ ||

ಶಾ||	ಮತ್ತಿತ್ತಂ ಲಲಿತಾಂಗನಂಗವಿಷಯಾಧೀಶಂ ಸುರಸ್ತ್ರೀಜನೋ
	ದಾತ್ತಪ್ರಾರ್ಥಿತ ಯೌವನಂ ದಿವಿಜರಾಜತ್ವಂ ತರಾಸ್ಥಕ್ಕೆ ಮೆ
	ಯ್ವೆತ್ತತ್ತೀ ಪರಮೇಶ್ವರಂಗೆ ಗಜಶಿಕ್ಷಾಸೂತ್ರದಿಷ್ಟಕ್ಕೆ ಮೂ
	ವತ್ತಿರ್ವರ್ ನಯಕಾ ಱರೀತನ ಗಜವ್ರಾಂತಗಳಂ ತಿರ್ದುವರ್		|| ೧೧೩ ||

ಕಂ||	ಅರಿಯುವತಿ ಬಾಷ್ಪಬಿಂದೂ
	ತ್ಕರಂಗಳಪಸೂತ್ರಹಾರಮಂ ಸ್ತನದೊಳ್ ಪೋ

			- 112 -

	ಲ್ತಿರೆ ತವಿಸೆ ಪಗೆವರಂ ಸಕ
	ಳ ರಾಜ್ಯಮಂ ವೀರಭೋಜ್ಯನೆನಿಸಿದನೀತಂ		|| ೧೧೪ ||

	ಈತಂ ನಿಸರ್ಗಭಿನ್ನ ನಿ
	ಕೇತನಮಂ ಶ್ರೀ ಸರಸ್ವತೀದ್ವಯಮಂ ತಂ
	ದೋತೊಂದೆ ಮೆಯ್ಯಾಳಿರಿಸಿದ
	ನೇತಡವವರೊಳ್ ತೃತೀಯೆಯಾಗಿರು ನಿರುತಂ		|| ೧೧೫ ||

ಉ||	ಎಂಬುದುಮಂಗರಾಜನೊಳಿದಿರ್ಚಿದ ಭಾವನೆ ಪೊಚ್ಚಮಾಗೆ ಹೇ
	ಮಾಂಬುರಹಾಸ್ಯೆ ಸೋಲ್ವುದೆನೆ ಕನ್ನಿಕೆ ಜನ್ಯೆಯನೊತ್ತೆ ಪೋಯ್ತು ಯಾ
	ನಂ ಬಿಡದಾತನೊಳ್ ಸಹಸಮಾಗದು ಭಾವಕೆ ಕೂಟಮಾದುದಿ
	ಲ್ಲೇಂ ಬಗೆ ನಾಡೆ ಭಿನ್ನ ರುಚಿಯೋ ರಮಣೀಯ ಸೃಷ್ಟಿಯಾ		|| ೧೧೬ ||

ಕಂ||	ದಾದಿಯುಮಾ ಸುಕುಮಾರಿಕೆ
	ಗಾದರದಿನವಂತಿ ನಾಥನಂ ತೋಱಿದಳಿಂ
	ದೂದಯ ಕಾಂತನನಹಿತನಿ
	ಷೂದನನಂ ದಿವಿಜರಾಜಲೀಲಾಸ್ಪದನಂ		|| ೧೧೭ ||

	ಈತನ ಯಾನದೊಳಗ್ರ ಪ
	ದಾತಿ ಪದೋದ್ಧೂತ ಧೂಳಿ ಸಾಮಂತ ಶಿಖಾ
	ನೂತಮಣಿ ತರಣಿ ಕಿರಣ
	ವ್ರಾತಕ್ಕಸ್ತಮಯ ಸಮಯಮಂ ಪುಟ್ಟಿಸುಗುಂ		|| ೧೧೮ ||

	ಈ ನವಯೌವನನೊಡನೆ ಮ
	ನೋನಯನ ಶರೀರ ಸುಖಮನನುಭವಿಸುಗೆ ಶಿ
	ಪ್ರಾನದಿಯೆರಡುಂ ತಡಿಯು
	ದ್ಯಾನಪರಂಪರೆಯೊಳತನುತನು ತನುಲತಿಕೇ		|| ೧೧೯ ||

ವ||	ಎನೆಯುಂ

ಕಂ||	ಜ್ಯೋತಿಃಪ್ರಭೆ ಖರಕಿರಣ
	ಜ್ಯೋತಿಯೊಳೆಳಸದವೊಲೆಳಸಲೋಲ್ಲಳೆ ಸಮಭಿ
	ದ್ಯೋತಿತ ಮಿತ್ರಾಬ್ಜನೊಳಭಿ
	ಜಾತಹಿತೋದಯನೊಳಂತವಂತೀಶ್ವರನೊಳ್		|| ೧೨೦ ||

	ತದನಂತರ ಮಿರದಾಕೆಯ
	ನುದಾತ್ತ ಧಾತ್ರೀತನೂಜೆ ಪರಿವಿಡಿಯೊಳ್ ತಂ

			- 113 -

	ದಿದಿರೊಳ್ ನಿಱಿಸಿ ತಗುಳ್ದುನು
	ಡಿದಳ್ ಪ್ರಪಂಚಮನನೂಪವಿಷಯಾಧಿಪನಾ		|| ೧೨೧ ||

	ಎರಡೆ ಭುಜಂ ಮನೆಯೊಳ್ ಸಾ
	ಸಿರಮೆ ಭುಜಂ ಮೊನೆಯೊಳೀ ಮಹೀಪತಿಗರಸೆಂ
	ಬೆರಡಕ್ಕರಮನ್ಯರೊಳ
	ರ್ಥರಹಿತಮನ್ವರ್ಥಮೀತನೊಳ್ ಮೃಗನಯನೇ		|| ೧೨೨ ||

	ಬಗೆಯೊಳ್ ತನಗಹಿತಮಾನಾರ್
	ಬಗೆದೊಡಮಾಗಳೆ ಕೃತಾಸ್ತ್ರನವರಿದಿರೊಳ್ ತೊ
	ಟ್ಟಗೆ ನಿಂದು ಕೆಡಿಸುಗುಂ ಪ್ರಜೆ
	ಬಗೆ ಕಿಡೆ ದುರ್ಮತಿಯಿನಿಂತು ಪಿರಿಯರುಮೊಳರೆ		|| ೧೨೩ ||

	ಕ್ಷಿತಿಪತಿಸುತೆ ನೀನೀ ಮಹಿ
	ಪತಿಯುತ್ಸಂಗಸ್ಥೆಯಾಗಿ ವಾತಾಯನ ಪ
	ದ್ಧತಿವಿಡಿದು ನೋಡು ಮಾಹಿ
	ಷ್ಮತಿಗೆ ಕಟೀಸೂತ್ರಮಾದ ರೇವಾನದಿಯಂ		|| ೧೨೪ ||

ವ||	ಎನೆ

ಕಂ||	ಅತಿಸುಂದರ ನಿರತಿಶಯಾ
	ಕೃತಿಯಾಗಿಯುಮಾತನಾಕೆಯೆರ್ದೆವುಗನೆ ಶರ
	ದ್ಗತ ಜಲದ ಗಗನತಳ ವಿಲ
	ಸಿತೇಂದು ಸೊಗಯಿಸುದ ತೆಱದಿನಬ್ಜಿನಿಗಿನಿಸಂ		|| ೧೨೫ ||

	ನೃಪಪ್ರತ್ರಿ ಶೂರಸೇನಾ
	ಧಿಪನಿದಿರೊಳ್ ರಥಿನಿ ನಿಲ್ವುದುಂ ಚತುರಕಳಾ
	ಲಪನೆ ನೃಪೇಶ್ವ ವರ್ಣನ
	ನಿಪುಣೆ ಪತಿಂವರೆಯ ಮುಂದೆ ನಿಂದಿಂತೆಂದಳ್		|| ೧೨೬ ||

ವ||	ನಿನ್ನೀ ಪಯೋಧರ ಚಕ್ರವಾಕಯುಗಳಕ್ಕೀತನ ಭುಜೋರು ಪಂಜರಮೆ ನಿನ್ನೀ ರಂಭಾ
	ಸ್ತಂಭೋರುದಂತಿಗೀತನ ಕುಸುಮಶರ ಶರಧಿ ಪ್ರತಿನಿಧಿಯಾಧೂರುಯುಗಲಾಲಾನಸ್ತಂಭಮೆ
	ನಿನ್ನ ಸಕಳ ಕಳಾಧರ ಮಂಡಳೋಪಮಾನ ಗಂಡಭಿತ್ತಿಗೀತನ ದಿಙ್ನಾಗ ಕಪೋಲಫಲಕ
	ಪರಿಹಾಸಿಯೆನಿಸಿದ ಕಪೋಲ ಯುಗಳೋದಯಚಳಮೆ ನಿನ್ನ ರಕ್ತಾಶೋಕ ಪಲ್ಲವೊಲ್ಲಾಸಿತ
	ನಿವಾಸಿಯಪ್ಪಧರ ಪಲ್ಲವರುಚಿಗೀತನ ಕುಂದಕುಟ್ಮಳಾವಳಿ ಲೀಲಾವಲೇಪ ಲೋಪಿಯಪ್ಪ
	ಸುಲಿಪಲ್ಲೋಳಿಯೆ ನಿನ್ನ ಹೇಮಲತಾ ವಿತಾನೋಪಮಾನತನು ಲತಾಪ್ರತಾನದ ತಗುಳ್ಪಿಂಗೀ
	ತನನಲ್ಪಕಲ್ಪ ಪಾದಪೋಪಮಾನಾನೂನಾಂಗಯಷ್ಟಿಯೆ ದೊರೆ ಮತ್ತಮೀತಂ

			- 114 -

ಕಂ||	ನೀಪಕುಲನಾಗಿ ನೃಪತಿಲ
	ಕೋಪಮನೀತನನೆ ಸಾರ್ದು ಗುಣಗಣಮುೞಿದ
	ತ್ತಾಪೊಸವೋರ್ತಮನಘಕುಲ
	ಲೋಪಕನಂ ಪೊರ್ದಿ ಪಗೆಯನುೞಿದಂತೆ ಜಗಂ		|| ೧೨೭ ||

	ಅಂಗದ ತೊಲಗದ ಕಾಂತಿ ಮ
	ನಂಗೊಳಿಸುವುದೀತನೊಲಗಂಗೊಟ್ಟಿರೆ ಸ
	ಪ್ತಾಂಗದ ರಾಜ್ಯದ ತೇಜಮ
	ಸುಂಗೊಳಿಸುವುದನ್ಯಮಂಡಲಾಧೀಶ್ವರರಂ		|| ೧೨೮ ||

	ಈತನರಸಿಯರ ಕುಚಪರಿ
	ಧೂತ ಶ್ರೀಖಂಡಮುದುರೆ ಮಧುರೆಯೊಳಾ ಪೆ
	ರ್ಮಾತಿನ ಕಳಿಂಗಸುತ ಗಂ
	ಗಾತರಳತರತ್ತರಂಗೆಯೆನೆ ಸೊಗಯಿಸುಗಂ		|| ೧೨೯ ||

	ಈ ವರನಂ ನೀನುಂ ನಾ
	ನಾವಿಧ ನವಕುಸುಮ ಶಯ್ಯೆಯೊಳ್ ರಮಿಯಿಸು ಬೃಂ
	ದಾವನದೊಳಿಂದ್ರವನಪರಿ
	ಭಾವಿಯೊಳಗಲದೆ ಸುಗಂಧ ಪಾಟಳಗಂಧೀ		|| ೧೩೦ ||

	ಘನಸಮಯದೊಳಿರ್ದು ಶಿಲಾ
	ಸನದೊಳ್ ಶೈಳೇಯ ಸುರಳಿತದೊಳ್ ಗೋವ
	ರ್ಧನ ಕಂದರದೊಳ್ ಶಿಖಿ ನ
	ರ್ತನಮಂ ನೀಂ ನೋಡ ಮದನ ಮದಗಜನೇ		|| ೧೩೧ ||

ವ||	ಎನೆ ಮನಂದಾರದೆ

ಕಂ||	ಅಂಗದವಿರಾಜಿ ಭುಜನ ಕ
	ಳಿಂಗೇಶನ ಮುಂದೆ ನಿಱಿಸಿ ನೃಪಕನ್ನೆಯನಿಂ
	ತೆಂಗುಂ ಭುಜಿಷ್ಯೆ ಮದನನ
	ಭೃಂಗೀಧ್ವನಿ ತನ್ನ ದನಿಗೆ ಸಮನೆನಿಸುವಿನಂ		|| ೧೩೨ ||

	ಖ್ಯಾತಂ ಮಹೇಂದ್ರಗಿರಿ ಸಾ
	ರಾತಿಶಯಂ ಪತಿ ಮಹೇಂದ್ರಗಿರಿಗಂ ಪ್ರಾಚಿಃ
	ಸ್ರೋತಃಪತಿ ಪ್ರಯಾಣದೊ
	ಳೀತಂ ಜಂಗಮ ಮಹೇಂದ್ರಮೆನಿಕುಂ ಘಟೆಯಿಂ		|| ೧೩೩ ||

			- 115 -

	ಗುಣಹತ ಕರಯುಗ ಕಾಳಿಮ
	ಕಿಣಂಗಳೆಸದೀತನೊಳ್ ರಿಪುಶ್ರೀ ಪಿಡಿಪೆ
	ತ್ತಣಿಯರಮೞಲೆ ಪನಿತಶೋ
	ಷಣ ಸಾಂಜನ ಬಿಂದುವೆಂಬ ಬಗೆಯಂ ಪಡೆಗುಂ		|| ೧೩೪ ||

ಚಂ||	ರವಜಿತ ಯಾಮತೂರ್ಯರವಮೀಶನನಭ್ಧಿಯೆ ನಿದ್ರೆಯತ್ತಲು
	ಪ್ಪವಡಿಸುವಂತು ಮಾೞ್ದುದು ಗವಾಕ್ಷ ನಿರೀಕ್ಷಿತ ವೀಥಿಮಾರ್ಗದೊಳ್
	ನವಯುವನೀತನೊಳ್ ನೆರೆದುವಂದುಪವಾಂತ ಲವಂಗ ಪುಷ್ಪವ
	ತ್ಪವನವಿದಾರ್ಯಘರ್ಮಲವೆಯಾಗಿ ವಿಹಾರಿಸು ವಾರ್ಧಿತೀರದೊಳ್		|| ೧೩೫ ||

ಕಂ||	ದೌವಾರಿಕೆ ಬಣ್ಣಿಸಿದೊಡ
	ಮಾವಧು ತನ್ನೃಪನನುಱದೆ ಪೋದಳ್ ಸಿರಿಯಂ
	ಜೀವದ ಮತಿ ತರೆ ಪುಣ್ಯಾ
	ಭಾವದಿನದು ನೆಲಸಿ ತೊಲಗಿ ಪೋದಂತಾಗಳ್		|| ೧೩೬ ||

	ಆರಾಜಕನ್ನೆಯಂ ಪ್ರತಿ
	ಹಾರರವಸ್ಥಿತೆಯನುಯ್ದು ದಕ್ಷಿಣ ದಿಗಕೂ
	ಪಾರಪತಿಯಿದಿರೊಳಿರಿಸಿ ಚ
	ಕೋರಾಕ್ಷಿಯನಿತ್ತ ನೋಡು ನೋಡೆಂದಾಗಳ್		|| ೧೩೭ ||

	ಹರಿಚಂದನ ವಿಚ್ಛುರಿತಾಂ
	ಗರಾಗನತಿ ರುಚಿರಹಾರನೇನೆಸೆದನೊನಿ
	ರ್ಝರಮಂ ಬಾಲಾತಪಮುಂ
	ಬೆರಸಿರ್ದದ್ರಿಂದ್ರನಂತೆ ಪಾಂಡ್ಯನೃಪೇಂದ್ರಂ		|| ೧೩೮ ||

	ಭವದೀಯ ಪರಮಗುರು ಚ
	ಕ್ರವರ್ತಿ ದಿಗ್ವಿಜಯದೊಳ್ ಕರಂ ತಡೆವುದನೀ
	ಭುವನೇಶಂ ಬಾಯ್ಕೇಳದೊ
	ಡವಂ ತಡೆಯದೊಂ ತ್ರಿಪೃಷ್ಠನಂಬುಧಿ ತಟದೊಳ್		|| ೧೩೯ ||

	ಎಂತಾನುಂ ಸ್ಥಳಜಳದು
	ರ್ಗಂ ತವೆ ಬಾಯ್ಕೇಳ್ದೊನೀತನದೆ ದಿಗ್ವಿಜಯಾ
	ತ್ಯಂತೋತ್ಸವಮದೆ ರುಚಿ ಚತು
	ರಂತಾವನಿಗದೆ ರಥಾಂಗ ವಿಜಯಾಂಗ ಫಲಂ		|| ೧೪೦ ||

	ಶ್ರೀಮಜ್ಜಿನಂಬಿಂಬಂ ಚೂ
	ಡಾಮಣಿ ಮಣಿಮಕುಟದೊಳ್ ಕುಳಂ ವೃಷಭಜಿನ

			- 116 -

	ಸ್ವಾಮಿಕೃತಂ ನವವಯನಭಿ
	ರಾಮಂ ಸಮನೆಂಬರೇಂ ಸುಪುಣ್ಯನೊ ಪಾಂಡ್ಯಂ		|| ೧೪೧ ||

ಮ|| 	ಮೃದುತಾಂಬೂಲ ಲತಾಪಿನದ್ಧ ವಿಲಸತ್ಪೂಗದ್ರುಮೌಘಂ ಸಮ
	ಚ್ಚಿದುರೇಲಾವ್ರತತೀಪರೀತ ವಿಪುಲ ಶ್ರೀಖಂಡಭೂಜಂ ತಮಾ
	ಳದಳ ಪ್ರಸ್ತರಣಂ ಲತಾಂಗಿ ಮಳಯಕ್ರೀಡಾಚಳಂ ನೀನುಮೀ
	ಮದನಾಕಾರನುಮಲ್ಲಿ ನಿಚ್ಚಲುಮಿರಿಂ ಕೇಳೀ ವಿನೋಜಂಗಳಿಂ		|| ೧೪೨ ||

ಕಂ||	ಹರಿನೀಲವರ್ಣನೀ ಸುಂ
	ದರತನು ನೀಂ ರೋಚನಾಭೆಯೊಳ್ ನೆರೆಯಲೊಡಂ
	ಪರಭಾಗಮಾಗಿ ನಿಮ್ಮಿ
	ರ್ವರಿರವು ಕಾರ್ಮುಗಿಲ ಮಿಂಚಿನಿರವಿನ ತಱದಿಂ		|| ೧೪೩ ||

	ಅತಿ ದಿವಿಜೇಂದ್ರ ವಿಳಾಸನೊ
	ಳತ್ಯಂತಮೀತನೊಳಡಂಗಿ ರತ್ನಾಕರಭೂ
	ಷಿತೆಯಾದ ದಕ್ಷಿಣದಿಶಾ
	ಸತಿಗೆ ವಿಳಾಸವತಿ ಸವತಿಯಾಗಿರು ಸುಖದಿಂ		|| ೧೪೪ ||

ವ||	ಎಂದೊಡಂ

ಕಂ||	ದಿವಸಕರಾದರ್ಶನ ಬ
	ದ್ಧವಿವರ ನವವನಜದೊಳೆಡೆವಡೆಯದ ವರಕೈ
	ರವಮಿತ್ರಕಿರಣದಂತವ
	ಳ ವಚನಮೊಳ ಪುಗದೆ ತನ್ಮನಃಪದ್ಮನಿಯೊಳ್		|| ೧೪೫ ||

	ಆವರ್ತನಾಭಿ ನಸು ನ
	ಕ್ಕಾವರನಿಂದತ್ತ ಪೋದಳಧಿಕೇಚ್ಛಯೊಳ
	ನ್ಯಾವನಿಪತಿಯೊಳ್ ತಡೆಗುಮೆ
	ದೇವಾಪಗೆ ತಡೆಯದೆಡೆಯೊಳಂಭೋಧಿವರಂ		|| ೧೪೬ ||

	ಆ ವಧುವೊಲ್ಲದೆ ಬರೆ ಸಕ
	ಳಾವನಿಪರ್ ತಮ್ಮರಾಗಮೋಗಡಿಸಿರೆ ಕೆ
	ಯ್ದೀವಿಗೆ ಬರೆ ಪಱಗಣ ಭವ
	ನಾವಳಿ ಮಸುಳ್ದಂತೆ ಮಸುಳ್ದರೆರಡೋಳಿಯೊಳಂ		|| ೧೪೭ ||

ಮ||	ಸುದತೀ ಸ್ಯಂದನಮಾತ್ಮಮಂಚ ನಿಕಟಾಗ್ರೋದ್ದೇಶಮಂ ಮುಟ್ಟೆ ವ
	ರ್ಪುದುಮಿನ್ನೆನ್ನುಮನೊಲ್ಗುಮೊಲ್ಲಳಿವಳೆಂಬಾಶಂಕೆ ಪುಟ್ಟಿತ್ತು ಚಿ

			- 117 -

	ತ್ತದೊಳಾ ಬೇಗದೊಳುರ್ವರಾಸ್ಯ ತಿಲಕಂಗತ್ಯುನ್ನತ ದಕ್ಷಿಣಾಂ
	ಸದ ಬದ್ಧಶ್ಲಥ ಬಾಹುಕೀರ್ತಿ ಕಳೆದತ್ತಂದಾದ ಸಂದೇಹಮಂ		|| ೧೪೮ ||

ವ||	ಅಂತು ದೀನಜನತಾಕಲ್ಪಾಂಘ್ರಿಪಂ ವನಕರಿ ಕದಡೆ ತಿಳಿದ ಸರೋವರದಂತೆ ಪ್ರಸನ್ನಾಂತರಂಗ
	ನಾಗಿರ್ಪನ್ನೆಗಂ ಕನಕ ದಂಡಹಸ್ತೆಯಾಗಳಿಂತೆಂದಳ್

ಉ||	ಕ್ಷೋಣಿಗೆ ಹಾರಮಲ್ತೆ ರಜತಾದ್ರಿ ತದದ್ರಿಗೆಱಂಕೆ ನೋಡುಭ
	ಶ್ರೇಣಿಗಳಂತವಂ ವಿನಮಿಯುಂ ನಮಿಯುಂ ನಯದಾಳ್ದರುತ್ತರ
	ಶ್ರೇಣಿಗಧೀಶನೊರ್ವನಹಿತ ಪ್ರತಿಪಾಲಕ ದತ್ತ ದಕ್ಷಿಣ
	ಶ್ರೇಣಿಯನಾಳ್ದೊನೊರ್ವನವರೊಳ್ ನಮಿವಂಶನಪಾರ ಪೌರುಷಂ		|| ೧೪೯ ||

ಕಂ||	ಜ್ವಳಜಟಿಯೆಂಬೋನಹಿತ
	ಜ್ವಳನಂ ಜಾಜ್ವಲ್ಯಮಾನ ಮಣಿಮಕುಟಾಂಶೂ
	ಜ್ಜ್ವಳ ಖೇಚರೇಂದ್ರ ಪರಿಷ
	ದ್ವಳಯಂ ನೋಡಳಸಮಿಳಿತ ಮುಗ್ಧಾಪಾಂಗೇ		|| ೧೫೦ ||

ಉ||	ಆ ಗಗನೇಚರೇಂದ್ರನ ಮಗಂ ಪೆಸರಿಂ ನೆಗೞ್ದರ್ಕಕೀರ್ತಿವಂ
	ಶಾಗತ ಖೇಚರೇಂದ್ರವಿಭವಂ ಭವದೀಯ ವಿನೂತ ಮಾತುಳಂ
	ಭೋಗಪರಂಪರಾಪರಿಗತಂ ಮಗನಾ ವಿಭುಗೀತನಾಳ್ಗುಮು
	ದ್ಯೋಗಿ ವಿರೋಧಿ ದರ್ಪಮಥನಂ ರಥನೂಪುರ ಚಕ್ರವಾಳಪಂ		|| ೧೫೧ ||

ಕಂ||	ಅಪಗತ ಪತ್ರಲತಾವಳಿ
	ರಿಪುಯುವತಿ ಕಪೋಲಪಾಳಿ ಪೇೞ್ಗುಂ ನೆಗೞ್ದೀ
	ನೃಪನ ನಿರತಿಶಯ ಶೌರ್ಯ
	ಪ್ರಪಂಚಮಂ ಚಂಚರೀಕ ಸಮ ಚಿಕುರಚಯೇ		|| ೧೫೨ ||

ವ||	ಮತಮೀದಿವ್ಯಾನುಭಾವಂ

ಕಂ||	ಐರಾವತ ಗಜಕುಂಭ
	ಸ್ತಾರಣ ವಿಶ್ಲಥ ವಿಕಾಸಿ ಕೇಯೂರಂ ಕೇ
	ಯೂರದೊಳೊರಸೆ ಸುರೇಂದ್ರನೊ
	ಳೋರಾಸನಮಿರ್ಪನರ್ಹದಾಸ್ಥಾಯಿಕೆಯೊಳ್		|| ೧೫೩ ||

	ಕುಲನಗಮನಡರ್ವ ಜಲನಿಧಿ
	ಜಲಮಂ ಪಾಯ್ವಹಿನಿವಾಸಮಂ ಪುಗುವ ಮರು
	ನ್ನಿಲಯಕ್ಕೊಗೆವೀತನ ಕೀ
	ರ್ತಿಲತಾಂಗಿ ಚಲಾಂಗಿ ಖಚರನಚಳಿತನಬಲೇ		|| ೧೫೪ ||

			- 118 -

	ಬಾಲೆಗೆ ಗುಣಕಾಂತಿ ವಯೋ
	ಲೀಲೆಗೆ ವಿನಯಪ್ರಧಾನ ಗುಣಗಣೆಗಣೆ ಭೂ
	ಪಾಲಂ ನಿನಗದಱಿಂದನು
	ಕೂಲಂ ಬಿದಿ ಬಿಸುಗೆ ಸಿಂಧುವೊಲ್ ಮಾನದಿಯೊಳ್		|| ೧೫೫ ||

ವ||	ಎಂದಿಂತಾಕಾರನುರೂಪ ದೌವಾರಿಕಾ ವಚನರಚನಾಶ್ರವಣ ಸಮುಪಜಾತ ಸಾಧ್ವಸಭ
	ಯಮುಮೆಱಕಮುಂ ಪೆರ್ಚೆ ಸಂಜಾತವೇಪಥಂ ಕರಪಲ್ಲವ ಪರಿಚ್ಯುತಸ್ವೇದೋದಬಿಂದ
	ಸಂದೋಹಸಿಕ್ತಾ ಪೂರ್ವಪ್ರವಾಳಾಂಕ ಮಧೂಕಮಾಲಾಭಾ ಪರಿಷ ತಚಂಚತ್ಪಂಚ ರತ್ನಮಯ
	ದಾಮಾಭಿರಾಮಭಾಸ್ವಜ್ಜಿನಚಂದ್ರಚಂದ್ರಪ್ರಭೆಗೆ ಜ್ಯೋತಿ ಸೋಲ್ವಂತೆ ಜ್ಯೋತಿಃಪ್ರಭೆ ಸೋಲ್ತು

ಕಂ||	ಅವಯುವ ಸಮುದಯ ಶೋಭಾ
	ನವದ್ಯನಪ್ಪುರ್ವರಾಸ್ಯ ತಿಲಕೇತರನಂ
	ನವವಧುವೊಲ್ಲಳೆ ಮಧುಕರಿ
	ನವಾಮ್ರದೊಳ್ ಪಾಯ್ಗುಮೆಲವದೊಳ್ ಪಾಯ್ದಪುದೇ		|| ೧೫೬ ||

	ಆಕೆಯ ಮನಮಱಿದಖಿಳ ಕ
	ಳಾಕೋವಿದೆ ಮಾನ್ಯೆ ಜನ್ಯೆ ವಿಸ್ತರವಚನ
	ವ್ಯಾಕುಳತೆ ತಗುಳೆ ಪೊಗೞ್ದಳ
	ನೇಕೋಕ್ತಿಯಿನುರ್ವರಾಸ್ಯ ತಿಲಕನ ರೂಪಂ		|| ೧೫೭ ||

	ಪೂಗೞ್ದಾಕೆ ಮಾಣೆ ನಾಣಿನಿ
	ಸಗಲೆ ನಯಂ ಬೀಱಿ ದಿಟ್ಟ ನೆಯ್ದಿಲ ಪೊಸವಾ
	ಸಿಗದೊಳೆಣೆಯೆನೆ ಕುಮಾರನ
	ಪೆಗಲೊಳ್ ನೆಲೆನೆಱೆಯೆ ಮಾಲೆ ಮೂಡಿದ ತೆಱದಿಂ		|| ೧೫೮ ||

ವ||	ಅಂತೆಯ್ದೆ ಸೋಲ್ತುಮಧಿಕಲಜ್ಜಾಭಾವದಿಂ ಮಾಲೆವೂಡಲಱಿಯದೆ ಕುಮಾರ
	ಗ್ರೀವಾಳೋಕನೆಯಾಗಿರೆ ಧಾತ್ರೀಪುತ್ರಿಯುಂ

ಕಂ||	ಮನಮಱಿದು ನಗೆಯೊಳಾ ನೃಪ
	ತನಯೆಯ ರಥಮಂ ನೃಪಾಂತರಕ್ಕುಯ್ವುದೊ ಪೇೞ್
	ಎನೆ ನೊಂದು ನಿಷಾದಿಗೆ ಮುಳಿ
	ದನಂಗ ನೃಪಯಾನ ನಾಗಮಂ ವಧು ಪೋಲ್ತಳ್		|| ೧೫೯ ||

	ಕಣ್ಚಟತನದಿಂ ಪೇೞಲ್
	ನಾಣ್ಚಿರೆ ತನ್ನೊಳಗನಬಲೆ ಪೊಱ ಪೊಣ್ಮಿದುದಾ
	ಕಣ್ಚೆಲ್ಲದ ಬಳಸುವ ಕಡೆ
	ಗಣ್ಜಪಳತೆಯೊಡನಲಂಪು ಪೊಱಪೊಣ್ಮುವಿನಂ		|| ೧೬೦ ||

			- 119 -

ವ||	ತದನಂತರಮಿರೆ

ಮ||	ನಯನಾನಂದನ ದಾಮಮಂ ಹಿಮಕರಾಂಶೂದ್ದಾಮಮಂ ಕನ್ನೆ ತ
	ನ್ನಯ ಕೆಯ್ಯೊಳ್ ಕುಡೆ ಮಾಲೆವೊಡೆ ಸಮದಂ ಕಂಠಸ್ಥ ನಕ್ಷತ್ರಮಾ
	ಲೆಯಿನೈರಾವತದಂತೆ ತತ್ಕರತಳಾಯಾತ ಸ್ಫುರದ್ರತ್ನ ಮಾ
	ಲೆಯನುದ್ಭಾಸಿಸಿದಂ ಸ್ವಯಂವರದೊಳಾ ಸೌಜನ್ಯಕಂದಾಂಕುರಂ		|| ೧೬೧ ||

			- ಗದ್ಯ -
			  ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ಪಂಚಮಾಶ್ವಾಸಂ

			- 120 -

			ಷಷ್ಠಾಶ್ವಾಸಂ

ಕಂ||	ಶ್ರೀಪತ್ನೀಮೃದು ಭುಜಲತಿ
	ಕೋಪಮಮಾಮಾಲೆ ಕೊರಲೊಳಿರೆ ಕರಮೆಸೆದಂ
	ಭೂಪತಿ ಕನ್ಯಾಬಾಹುಲ
	ತಾಪಾಶಾಶ್ಲೇಷತೋಷದಿಂ ಜಿನಚಂದ್ರಂ		|| ೧ ||

ಉ||	ನೀರದ ಮುಕ್ತ ಶೀತಕರನಂ ನವಚಂದ್ರಿಕೆ ಪೊರ್ದುವಂತೆಕೂ
	ಪಾರಮನಿಂದ್ರಸಿಂಧು ಪುಗುವಂತೆ ಸುರೇಭಮನಭ್ರಮೂಗಜ
	ಸ್ತ್ರೀ ರಮಣೇಚ್ಛೆಯಿಂದೆಳಸುವಂತೆ ಸಮಾನವರಂಗೆ ಕನ್ನೆ ಕೆ	
	ಯ್ಸಾರೆ ಕನಲ್ದೊನಲ್ದುದು ಮನಂ ನೆರೆದಿರ್ದ ಸುರೇಂದ್ರಯೂಥದಾ		|| ೨ ||

ಕಂ||	ಪರಸುವ ಪೌರರ ಪರಕೆಯ
	ಸರಂ ಶ್ರವಣಶೀಲಮಾಗಿ ಕಿವಿಯೊಳ್ ಪುಗುವಂ
	ತಿರೆಕಿವಿಯಂ ಪುಗೆ ನೆರದರ
	ಸರ ಮಕ್ಕಳ್ ವಿರಸರಾದರಾ ಸಂಕಟದೊಳ್		|| ೩ ||

ವ||	ಅಂತು ನಡುವಗಲ ಕಂಜ ಕುಮುದವನದ ವಿಳಾಸಕ್ಕಂ ವಿಕಾಸಕ್ಕಂ ನೆಲೆಯಾದುಭಯ
	ಪಕ್ಷರಾಜಲೋಕದನುಜೀವಿಲೋಕದ ಪುರನಾರೀಜನಂಗಳೊಳೀ ವುಳ್ಳೊಳಂ ಮಾಣ್ಬುದುಂ
	ಮಂಚಸ್ಥರಾಜನ್ಯಕಮಂ ಶ್ರೀವಿಜಯಂ ವಿಸರ್ಜಿಸೆ ಪ್ರತ್ಯಷತಾರಕಾಕಾರದಿಂ
	ಮಂದಮಂದಾಯಮಾನಪ್ರಭಾಪ್ರಸರಂ ತಮ್ಮ ಶಿಬಿರ ನಿವೇಶಂಗಳ್ಗೆ ಪರೆದು ಶ್ರೀವಿಜಯ
	ನೊಳಮುರ್ವರಾಸ್ಯ ತಿಲಕನೊಳಮನಿಬರ್ ನೆರದುಂ ಕಾದಿಯುಮೊದವಲಾಱದುದಱಿ
	ನೊಱೆಯೊಳಗಣ ಕೂರಸಿಯಂತೆ ಕೂರ್ಪುಗಿಡದೆ ಸೌಜನ್ಯಮನುಂಟುಮಾಡಿ ನಿಜದೇಶ
	ಪ್ರಸ್ಥಾನಾಭಿ ಮುಖರ್ ಅಂತಸ್ಥ ಕೋಪಾವಲೇಪರ್ ಬಹಿಃಪ್ರಮೋದಂಗಳಿಂ
	ಸಂವುತಾಕಾರರ್ ಗೂಢ ನಕ್ರ ಪ್ರಸನ್ನ ಹ್ರದಗಳಂತೆ ಪಯಣಂ ಬೋದರ್‌ ಇತ್ತ
	ಪಾಪೇಭಕಂಠೀರವಂ ಕಂಠೀರವ ವಧಪ್ರಭೆಯಂ ಜ್ಯೋತಿಃಪ್ರಭೆಯನುಪಾಯನ
	ಸಮೇತೆಯಪ್ಪ ನೃಪವಿದ್ಯೆಯಂ ಮುಂದಿಟ್ಟು ಪುಗುವಂತೆ ಪೊೞಲಂಪುಗೆ

ವೀ||	ಆಯತ ರಂಗವಲ್ಲಿ ಪರಿಶೋಭೆಯನಂಚಿತ ಚಾರು ಕೀರ್ಣ ಪ
	ರ್ಣಾಯುಧ ಪಾಳಿತೋರಣ ವಿರಾಜಿತಮಂ ಬಹುನೂತ್ನ ಕೇತನ
	ಚ್ಛಾಯ ನಿಪಾರಿತೋಷ್ಣಮೆನನಿಂದಿತ ಸುಂದರ ರಾಜಮಾರ್ಗಮಂ
	ಶ್ರೀಯ ನಿವಾಸಮಂ ಪುಗೆ ನೃಪೇಶ್ವರ ಕನ್ಯಕೆಯುಂ ಕುಮಾರನುಂ		|| ೪ ||

			- 121 -

ಕಂ||	ಆತನಾಗ ನೋಡುವ
	ಕೌತೂಹಳದಿಂ ಸುಧಾಗೃಹಾಗ್ರಂಗಳೊಳಿ
	ರ್ದಾತರಳೇಕ್ಷಣೆಯರ್ಕಳ್
	ಪಾತಗವಾಕ್ಷಂಗಳೆಡೆಗೆ ತಡೆಯದೆ ನಡೆದರ್		|| ೫ ||

ವ||	ಅಂತು ವಿಶ್ವಕರ್ಮನಿರ್ಮಿತ ನವಕರ್ಮ ಜಾಳಾಂತರಂಗಳೊಳ್ ಕುವಳಿಯಿತಂಗಳಾಗಿ
	ತೊಳಗಿ ಪೊಳೆವ ಬಿಳಿಯ ನಿಡಿಯ ತುಱುಗೆವೆಣ್ಗಳಿಂ ಪೌರವಾರ ವಿಳಾಸಿನೀ ಜನಂಗಳ್
	ಪರಿತ್ಯಕ್ತಾನ್ಯವ್ಯಾಪಾರರಾಗಿ ಬಹಿರಂತಃಕರಣಂಗಳಿನಕಳಂಕಾಚಾರ ಸಾರನನೆ ಲಕ್ಷ್ಯಂ ಮಾಡಿ
	ನೋಡುವಲ್ಲಿಯೊರ್ವಳ್

ಕಂ||	ಮುಡಿ ಬಿಟ್ಪೊಡದುವನವಯವ
	ಹೆಡೆಗೆಯ್ಯೊಳ್ ಪಿಡಿದು ಮುಡಿಯಲುಂ ಮಱಿದು ನಯಂ
	ಕಡೆಗೋಡಿಪೋಗೆ ಕಣ್ಣೊಳ್
	ಬೆಡಂಗೊಡಂಬಡೆ ಮೃಗಾಕ್ಷಿ ಪರಿದೀಕ್ಷಿಸಿದಳ್		|| ೬ ||

	ಇಂಬಿನೊಳಡಿಯೂಡುವ ಸಖಿ
	ಯಂ ಬಾರಿಸಿ ತೆಗೆದು ಕಾಲನೊರ್ವಳ ನೋೞ್ತಾ
	ಡಂಬರದಡಿಯಿಟ್ಟು ಗವಾ
	ಕ್ಷಂಬರಮಲತಗೆಯ ಪಜ್ಜಯಂ ಪಸರಿಸಿದಳ್		|| ೭ ||

	ಎಡಗಣ್ಣೊಳೆಚ್ಚಿದಂಜನ
	ಮೊಡಂಬಡೆನೆ ಬಲದ ಕಣ್ಣೊಳೆಚ್ಚದೆ ಕುಡುಪಂ
	ಪಿಡಿದು ಗವಾಕ್ಷಕ್ಕೊರ್ವಳ್
	ನಡೆದಳ್ ನೋಡಲ್ಕೆ ವಿನಯ ಕಲ್ಪಾಂಫ್ರಿವನಂ		|| ೮ ||

	ನಡೆಯೆ ಚಟುಳತೆಗೆ ಕಣೆಯಂ
	ಸಡಿಲ್ದೊಡದನೆಡದ ಕೆಯ್ಯೊಳೋಸರಿಸುತ್ತುಂ
	ನಡೆದು ಗವಾಕ್ಷಂಬರಮೋ
	ಗಡಿಸದೆ ನವವರನನಬಲೆ ನೋಡಿದಳೊರ್ವಳ್		|| ೯ ||

	ಅರಗಟ್ಟಿ ತುರಿಪದಿಂ ಪರಿ
	ತರೆ ಮೇಖಲೆ ಸೋರ್ದು ಕಾಲ್ಗೆವರೆ ಮದನಮದೋ
	ದ್ದುರಗಂಧಗಜಂ ನಿಗಳಂ
	ಬೆರಸಿರ್ಪ್ಪಂತಿರ್ದು ನೋಡಿದಳ್ ಪೆಱಳೋರ್ವಳ್		|| ೧೦ ||

	ಕನದಖಿಳ ಕನಕ ವಾತಾ
	ಯನಂಗಳೊಳ್ ಸುರಭಿ ಗಂಧಗರ್ಭಂಗಳ್ ನೂ

			- 122 -

	ತನ ನಯನ ಪದಯುಗಂಗಳ್
	ಕನಕ ಸರೋಜಂಗಳಾದುವವರ ಮೊಗಂಗಳ್		|| ೧೧ ||

ವ||	ಅಂತು ಸೌಜನ್ಯ ಕಂದಾಂಕುರನ ಲಾವಣ್ಯರಸಮಂ ಕಣ್ಣೊಳ್ ಪೀರ್ವಂತೆ ನೋೞ್ಪನಗರ
	ವಾರ ವಿಲಾಸಿನಿಯರ ಮತ್ತಿನಿಂದ್ರಿಯ ಪ್ರಪಂಚಂಗಳೆಲ್ಲಂ ಚಕ್ಷುರಿಂದ್ರಿಯಮನೆ
	ಪೊಕ್ಕುೞಿದುೞಿದ ವಿಷಯಯೋಗಂಗಳನಱಿಯದೇಕೇಂದ್ರಿಯ ಭೂತ ಚೂತಲತಾ ಕಾರಮಂ
	ಕೆಯ್ಕೊಂಡು ಬಿಲ್ಲುಂ ಬೆಱಗುಮಾಗಿ ನೋಡೆ ವಧೂವರರ್ ಬರೆವರೆ

ಕಂ||	ಆದ ಸೊಯಂಬರಮಂ ಜಗ
	ದಾದಿಯ ನೃಪರಮಿತ ಮತಿಗಳಿದನೊಳ್ವಿತನು
	ತ್ಪಾದಿಸಿದರಲ್ಲದಂದುದಿ
	ತೋದಿತನಂ ವರನನೀಕೆ ಪಡೆಗುಮೆ ನೃಪರೊಳ್		|| ೧೨ ||

ವ||	ಅದಲ್ಲದೆಯುಂ ಸಮವಯೋರೂಪ ಲಾವಣ್ಯಪುಣ್ಯಮನೀದ್ವಂದ್ವಮಂ ಕೂಡಿದ ಬಿದಿಗವರಂ
	ಪುಟ್ಟಿಸಿದ ಮಹಾಪ್ರಯತ್ನಂ ಸಫಲಮಾದುದು ಈ ರಾಜಸಹಸ್ರದೊಳೀಕೆ
	ತನಗನುರೂಪನಪ್ಪನನಱಿದು ಮಾಲೆ ಊಡಿದಳ್ ಉನ್ನಮೆ ಪುರಾತನ ಭವಸಂಬಂಧವೇದಿನಿ
	ಎಂದಿಂತರ್ಥ ಭೂತಂಗಳನೆನಿತಾನುಮಂ ನುಡಿವನಾಗರಕಶ್ರೋತ್ರಸುಖಮುಖ
	ರವಾರ್ತಾಮೃತಾಕ್ಷರಂಗಳಂಕೇಳುತ್ತುಂ ಮಂಗಳವಿಧಾನಾಧಾನ ಸನಾಭಿ ಭವನಮಂ ಪೊಕ್ಕು
	ಕುಮಾರನಂ ಮುನ್ನಂ ಹುತಾಗ್ನಿಯಾಗಿರ್ದ ಪುರೋಹಿತನಿದಿರ್ಗೊಂಡಗ್ನಿಸಾಕ್ಷಿಯೊಳ್
	ಜ್ಯೋತಿಃಪ್ರಭೆಯಂ ಯಥೋಕ್ತವಿಧಿಪೂರ್ವಕಂ ಕುಡುವುದುಂ

ಶಿಖರಣೀವೃತ್ತಂ||	ವಧೂಕಾಂತರ್ ಪಾಣಿಗ್ರಹಣ ವಿಧಿಯೊಳ್ ರಾಗವಿಸರ‌ರ್
	ಸುಧಾಸಿಕ್ತಾಶೋಕವ್ರತತಿಯುಮಶೋಕಾವನಿಜಮುಂ
	ಮಧು ಶ್ರೀಯೋಳ್ ತಱ್ತಿರ್ದುವು ತಳಿರ ತೞ್ಪಿಂದೆನಿಸಿದ
	ಪ್ರಧಾನಾನಂಗೇಭಂ ಬೆದಱಿ ನೆರೆದಿರ್ದುಂ ಮದುವೆಯೊಳ್		|| ೧೩ ||
	
ಕಂ||	ಸುಕುಮಾರ ಕುಮಾರನ ಕಂ
	ಟಕಿತಾಂಗಪ್ರಕೃತಿಗಂ ವಧೂಸ್ವಿನ್ನಾಂಗ
	ಪ್ರಕೃತಿಗಮನಂಗನೇಂ ಪ
	ಚ್ಚಿ ಕೊಟ್ಟನೋ ಬೇಱೆವೇಱೆರಸಮಂ ಪಸೆಯೊಳ್		|| ೧೪ ||

ವ||	ಎಂದುರ್ವರಾಸ್ಯತಿಲಕ ಪ್ರಮೋದೋದಯಮುಮಂ ಜ್ಯೋತಿಃಪ್ರಭೆಯ ಲಜ್ಜಾಪ್ರಾದು
	ರ್ಭಾವಮುಮಂ ಭಾವುಕರ್‌ ಭಾವಿಸಿ ಬೇಱೆವೇಱೆ ಮೆಚ್ಚಿ ಪಚ್ಚು ಪೊಗೞೆ ಮತ್ತಂ

ಕಂ||	ಓರೊರ್ವ ಕಣ್ಗಳ್ ಸಂ
	ಚಾರಿ ಕಟಾಕ್ಷೇಕ್ಷಣಂಗಳಲೆದುವೊ ಲಜ್ಜಾ

			- 123 -

	ಪ್ರಾರಂಭಮನನ್ಯೋನ್ಯ ವಿ
	ಸಾರಿ ನವಪ್ರಣಯದಿಂ ಕ್ರಿಯಾವಿರಮಣದೊಳ್		|| ೧೫ ||

ವ||	ಇನಿಸಾನುಂ ಬೇಗದಿಂ
	
ಕಂ|| 	ಉರಿವಗ್ನಿ ಕುಂಡಮಂ ಬಲ
	ವರೆ ದಂಪತಿ ಕನಕಶೈಲಮಂ ಬಳಸುವ ವಾ
	ಸರದಿರುಳ ತೆಱನನಿರದನು
	ಕರಿಸಿದುದಾಗಳ್ ತದೀಯ ಮಹಿಮಸಹಿತ್ವಂ		|| ೧೬ ||

ವ||	ಅಂತಲ್ಲಿಂ ಬೞಿಯಂ

ಕಂ||	ಪ್ರಮದ ಪುರೋಹಿತ ವಚನ
	ಪ್ರಮಾಣದಿಂದಗ್ನಿ ಕುಂಡದೊಳ್ ಲಾಜೆಯುಮಂ
	ಕ್ರಮದಿಂದಮಿಕ್ಕಿದಳ್ ಪೆಣೆ
	ದ ಮನಃಪ್ರಣಯಕ್ಕೆ ಮುಡಿಗೆಯಿಕ್ಕುವ ತೆಱದಿಂ		|| ೧೭ ||

	ಅಲ್ಲಿಂದಂ ಲಾಜಶಮೀ
	ಪಲ್ಲವ ಶುಭಗಂಧಿ ನೆಗದ ಪೊಗೆ ಸೊಗಯಿಸಿತು
	ತ್ಪುಲ್ಲಾಬ್ಜಾಸ್ಯೆಯನವಯವ
	ಪಲ್ಲವದ ವತಂಸಮೆನಿಸಿ ಗಂಡದ್ವಯದೊಳ್		|| ೧೮ ||

ವ||	ಆಗಳಾಚಾರಧೂಪಗ್ರಹಣಾಂಜನ ಕ್ಲೇಶ ಸಮಾಕುಲಾಕ್ಷಿ ಪರಿಮ್ಲಾನತಾ ಬೀಜಾಂಕುರೀಭೂತರ
	ಕರ್ಣಪೂರ ಪಾಟಿಳಗಂ ಧಲೇಖಮುಖ ಮಂಡಳ ಜ್ಯೋತಿಃಪ್ರಭೆಯೊಂದು
	ಲೀಲಾಲಕ್ಷ್ಮಿಗಾವಾಸಮಾಗಿರೆ ಸೌಸ್ನಾತಿಕರುಂ ಬಂಧುಸಹಿತಂ ಶ್ರೀವಿಜಯನುಂ
	ಪುರಂಧ್ರೀವರ್ಗಮುಂ ಬಂದು ಕನಕಪೀಠಸ್ಥಿತರಪ್ಪ ಮದೆವಂಗಂ ಮದೆವಳ್ಗಮಾರ್ದ್ರಾಕ್ಷತಾ
	ರೋಪಣಂ ಗೆಯ್ದರ್ ಇಂತು

ಉ||	ಶ್ರೀವಿಜಯಂ ವಿವಾಹಮನೊಡಂಬಡೆ ತಂಗೆಗೆ ಮಾಡಿ ಬೇಡಿದಂ
	ಗೀವುದನಿತ್ತು ಖೇಚರ ಮಹೀಚರ ಕೋಟಿಗೆ ಬಾಯಿನಂಗಳಂ
	ತೀವದಶೇಷ ಕೋಶಗೃಹಮುಂ ಬಱಿದಾಗಿರೆ ಕೊಟ್ಟು ತನ್ನ ನಿ
	ತ್ತೋವದೆ ಮೈದುನಂಗೆ ಮೆಱೆದಂ ನೆರೆದನ್ವಯದೊಂದು ಮೈಮೆಯುಂ		|| ೧೯ ||

ಕಂ||	ಬೞಿವೞಿಯೆಂಬುದು ಬಡವಂ
	ಗೞಿಪಂಗೇಂ ಮುಟ್ಟೆ ಖಚರಕೇತುಗೆ ಸಿರಿ ಪೊಂ
	ಪುೞಿವೋದ ರೂಪ್ಯಗಿರಿಕುಳ
	ವೞಿಯಿಂದಂ ಬಂದ ಕೋಶಗೃಹಮಂ ಗೃಹಮಂ		|| ೨೦ ||

			- 124 -

ವ||	ಅದಱಿಂದಂ ತಮ್ಮುತಿರ್ವರ ತಲೆ ಬೞಿವೞಿಯೆಂದು ಶ್ರೀವಿಜಯನುಂ ವಿಜಯನುಮುರ್ವ
	ರಾಸ್ಥತಿಲಕನುಮಂ ಜ್ಯೋತಿಃಪ್ರಭೆಯುಮಂ ಕೞಿಪಲ್ ಮೂಱು ಪಯಣಮೊಡವೋಗಿ
	ತಮ್ಮಂ ಬೆರಸು

ಕಂ||	ಶ್ರೀವಿಜಯನತ್ತ ಮಗುೞ್ದನ 
	ಮಾವಾಸ್ಯೆಯೊಳೊಡನೆ ನಡೆದು ಕಡೆಯೊಳ್ ರವಿ ರಾ
	ಜೀವರಿಪುವಿಂದಗಲ್ವವೊ
	ಲಾವಿರ್ಭೂತ ಪ್ರತಾಪನಧಿರೂಢರಥಂ		|| ೨೧ ||

ವ||	ಅಂತು ಚಕ್ರವರ್ತಿ ತನೂಜಂ ಕೞಿಪಿ ಮಗುೞ್ವದುಮತ್ತ ಕತಿಪಯದಿನಂಗಳಿಂ

ಚಂ||	ಜಲಜಸರಸ್ತಟಂಗಳೊಳಶೋಕ ಮಹೀರುಹ ರಮ್ಯಭೂತಳಂ
	ಗಳೊಳನವದ್ಯನದ್ಯುಭಯ ತೀರದ ಸೈಕತ ಮಾಧವೀಗೃಹಂ
	ಗಳೊಳೆಡೆಮಾಡಿ ಬೀಡುವಿಡುತುಂ ಖಚರೇಶ್ವರನೆಯ್ದಿದಂ ನಿರಾ
	ಕುಳಗತಿ ಲೀಲನಪ್ರತಿರಥಂ ರಥನೂಪುರ ಚಕ್ರವಾಳಮಂ		|| ೨೨ ||

ವ||	ಎಯ್ದೆ ಪೊೞಲನಾಗಳಷ್ಟಶೋಭೆಗೆಯ್ಸಿ ಮಹಾವಿಭೂತಿಯಿಂ ಪೊಕ್ಕನವರತಂ ವಿಷಯಸುಖ
	ನಿರತನಾಗಿ ಮಿತದಿನಂಗಳನಮಿತತೇಜನಿರ್ದು ತನ್ನ ತಂಗೆಯ ಸುತಾರೆಯ ಸ್ವಯಂವರ
	ವಿವಾಹಕಲ್ಯಾಣಕಾರ್ಯ ಪರ್ಯಾಳೋಚನ ವಿರಾಮದೊಳ್ ಶ್ರೀವಿಜಯಂ ಮೊದಲಾಗೆ
	ವಿಶ್ವಂಭರಾಧೀಶ ತನೂಜ ಸಮಾಜಂ ಬರಿಸೆಬಂದು ಶ್ರೀವಿಜಯಂ

ಮ||	ಗಗನಕ್ಷ್ಮಾಚರರೊಳ್ ಸ್ವಯಂವರದೊಳೀ ಸ್ತ್ರೀರತ್ನಮಂ ಕನ್ನೆಯಂ
	ಬಗೆಗೊಂಡಂತೊಳಗೊಳ್ವೆವೆಮ್ಮೊಳೆನುತಿರ್ಪುರ್ವೀಶರಿರ್ದಂತೆ ಕಂ
	ತುಗೆ ಕನ್ಯೋತ್ತಮೆ ರಾಜಕೋಟಿ ತನಗಳ್ಕಿರ್ಪನ್ನಮಾಗಳ್ ಸುತಾ
	ರೆಗೆ ತಾರಾಧಿಪನಂತೆ ವಿಸ್ತರಿಸಿದಂ ಪ್ರಾಣೇಶ್ವರ ಪ್ರೀತಿಯಂ		|| ೨೩ ||

ವ||	ಅಂತು ಪಿರಿದುಂ ವಿಭೂತಿಯೊಳ್ ಸ್ವಯಂವರದೊಳ್ ಶ್ರೀವಿಜಯಂ ಸುತಾರೆಯೊಳ್
	ನೆರೆದಿಂ ಬೞಿಕಮಕಳಂಕಾಚಾರ ಸಾರನನೇಕ ಪಸದನದುಡುಗೊಱೆ ಸಹಿತಂ ಕಳಿಪೆ
	ಪೌದನಪುರಕ್ಕೆ ಪೋಗಿ ಸುಖಸಂಕಥಾ ವಿನೋದದಿನರಸುಗೆಯ್ಯುತ್ತುಮಿರೆ ಮತ್ತೊಂದು
	ದಿವಸಮಾಸ್ಥಾನ ಮಂಟಪ ಮಧ್ಯಸ್ಥಿತಚಾರು ಚಾಮೀಕರ ಮೃಗರಿಪು ವಿಷ್ಟರದೊಳ್
	ತ್ರಿಪೃಷ್ಠತನಯಂ ಶ್ರೀವಿಜಯನಿರೆ -

ಕಂ||	ತ್ರಿಜಗದ ತಿರಕಂ ವಿದ್ಯಾ
	ಭಿಜಾತಗಂಧರ್ವಂ ನಿಮಿತ್ತವಿದನಾಸಭೆಯೊಳ್
	ದ್ವಿಜನಱಿದಿಂತೆಂದನಮೋ
	ಘ ಜಿಹ್ವನೆಂಬೊಂ ಸಮಸ್ತ ವಸುಧಾಧಿಪನಂ		|| ೨೪ ||

			- 125 -

ವ||	ಇಂದಿಂಗೇೞು ದಿವಸದಂದಿಂಗೆ ಪೌದನಪುರಾಧೀಶ ಮಸ್ತಕದೊಳ್ ನಿರ್ಘಾತಾಪಾತಮಕ್ಕು
	ಮಂದಾದೇಶವಂಗೆಯ್ವುದುಂತತ್ಸಭಾಪತಿಯನರ್ಮಸಚಿವರೊಳೞಿಮನುಕಾರ ನೈಮಿತ್ತಿಕನಂ
	ಕಣ್ಣಂ ಕಿಡೆ ಜಡಿದು

ಕಂ||	ಅದು ನಿನ್ನಯ ತಲೆಯೊಳ್ ಬೀ
	ೞ್ವುದಕ್ಕೆ ಶುಭಮಕ್ಕೆ ಸಾರ್ವಭೌಮಂಗೆ ದಲೆಂ
	ಬುದುಮೆನ್ನಯ ತಲೆಯೊಳ್ ಸುರಿ
	ವುದು ಕಾಂಚನವೃಷ್ಟಿ ಮೆಚ್ಚಿ ನಿಮ್ಮ ಮಹೀಶಂ		|| ೨೫ ||

ವ||	ಎಂದು ನಿಶ್ಯಂಕನುಂ ನಿಸ್ಸಹಾಯನುಮಾಗಿ ನುಡಿದಮೋಘಜಿಹ್ವನ ಸ್ಥಿರತ್ವಕ್ಕೆ ಮೆಚ್ಚಿ
	ನೀನಾರ್ಗೇನೆಂಬೆಯೆಲ್ಲಿರ್ದುಬಂದೆ ಯೆಂದರಸಂ ಬೆಸಗೊಂಡೊಡಾಂ ಸಿಂಧುವಿಷಯದ
	ಪದ್ಮಿನೀಖೇಟದ ವಿಪ್ರಪ್ರವರನಷ್ಟಾಂಗ ಮಹಾನಿಮಿತ್ತವಿಶಾರದಂ ವಿಶಾರದನೆಂಬೊಂ
	ತದೀಯ ಪುತ್ರನೆ ನಾನಮೋಘ ಜಿಹ್ವನೆಂಬವನೆನೆ ತರ್ಜನ ನಿರತರಪ್ಪ ದುರ್ಜನರಂ
	ಬಾರಿಸಿ ಸನ್ಮಾನಪುರಸ್ಸರಂ ನೈಮಿತ್ತಕನಂ ಪೊಗಲ್ವೇೞ್ದು ಶ್ರೀವಿಜಯಂ ಮಂತ್ರಿಮಹತ್ತರ
	ಪುರೋಹಿತ ಪ್ರಭೃತಿಪ್ರಧಾನಪುರುಷರೊಳಾಳೋಚಿಸಿ ಮಹಾಶನಿ ರಕ್ಷೋಪಾಯಮಂ
	ಬೆಸಗೊಳೆ ಭೂಮಿಗೃಹಪ್ರವೇಶ ಮಂಜೂಷಿಜಯಾವಗಾಹಾದಿ ರಕ್ಷೋಪಾಯಂಗಳನೇಕಂ
	ಗಳಂ ಮಂತ್ರಿಗಣ ನುಡಿದು ತೋಱೆ ಮಾಣಿಮೆಂದವರಂ ಮಾಣಿಸಿಮಣಿವಿಭೂಷಣ
	ನೆಂಬಮಾತ್ಯೋತ್ತಮ ನುಪಾಖ್ಯಾನಮನಿಂತೆಂದು ಪೇೞಲ್ತಗುಳ್ದಂ ಒಂದು ಪರ್ವತೋಪ
	ಕಂಠದೊಳ್ ಕುಂಭಕಾರಕಟಕ ಮೆಂಬುದು ಪೊೞಲುಂಟಲ್ಲಿ ಚಂಡಕೌಶಿಕನೆಂಬೊಂ ಪಾರ್ವಂ
	ದುರಾಚರಣಂ ಭಾರ್ಯೆ ಸೋಮಶ್ರೀಯೆಂಬೊಳಾಕೆ ವ್ಯಂತರಾರಾಧನೆಗಳಿಂ
	ಮುಂಡಕೌಶಿಕನೆಂಬೊನಂ ಮಗನಂ ಪಡೆದಳಾ ಮಗಂ ಬಳೆಯೆವಳೆಯೆ ಮುಳಿದು
	ಕೊಲಲಿರ್ದು ಕುಂಭನೆಂಬ ರಕ್ಕಸಂಗೆ ನಡುಗಿ ಚಂಡಕೌಶಿಕಂ ಮುಂಡಕೌಶಿಕನನೊಯ್ದದ್ರಿ
	ಗುಹಾಂತರದೊಳ್ ಪ್ರಯತ್ನಂ ಬೆರಸಿರಿಸಿ ಕಾವುದುಮಲ್ಲಿಯುಂ

ಕಂ||	ಪರಮಾರ್ಥತೆ ಹಿತಮಹಿತಮ
	ಪರಮಾರ್ಥತೆಯೆನ್ನದಾತ್ಮ ಜನಕಜ್ಞಾನ
	ಸ್ಥಿರತೆಯೊಡನೊಡೆನೆ ಜರದಜ
	ಗರಗರಳ ಗತಾಯು ಮುಂಡಕೌಶಿಕನೞಿದಂ		|| ೨೬ ||
	
	ಅದಱಿಂದಂ ಜೀವಕ್ಕ
	ಭ್ಯುದಯಮನುಭ್ಯುದಯಮೆಂಬಿವಂ ಧರ್ಮಾಧ
	ರ್ಮದ ಮತಿಯೆ ಮಾೞ್ಕುಮಜ್ಞಾ
	ನದೊಳಿನ್ನೇನೆಂಬುಪಾಯಮಂ ಕಯ್ಕೊಳ್ಳಾ		|| ೨೭ ||

	ಪೌದನ ಪುರಾಧಿಪತ್ಯಮ
	ನಾದಕ್ಷನ ರೂಪಂ ಯಕ್ಷಬಿಂಬಕ್ಕಿತ್ತಿಂ

			- 126 -

	ತಾದರದಿನೇೞು ದೆವಸಮ
	ನಾದಿ ಜಿನಾಲಯದೊಳರ್ಚನಾವಿಧಿ ಸಹಿತಂ		|| ೨೮ ||

ವ||	ಇರೆಂದಿರಿಸೆ ಶಾಂತ್ಯಭಿಷೇಕಪುರಸ್ಸರಂ ಪೂಜಾವಿಧಾನಮಂ ಸಪ್ತವಾಸರಾವಸಾನಂಬರಂ
	ಮೂಡಲ್ತಗುಳ್ವುದುಂ ಪರಿಪೂರ್ಣವಧಿದಿವಸ ಸಾಯಂತನ ಸಮಯದೊಳ್ ಶ್ರೀವಿಜಯ
	ನಿರ್ಪ ಚಿತ್ರಶಾಲೆಯೊಳಗಣ ಸಿಂಹಾಸನದೊಳಧಿಗತ ರಾಜ್ಯಭಿಷೇಕ ಕಿರೀಟಪಟ್ಟಬದ್ಧಮಪ್ಪ
	ವೈಶ್ರವಣ ಪ್ರತಿಮೆ ಶ್ರೀವಿಜಯನಾಸ್ಥಾನದೊಳಿರೆ

ಕಂ||	ತುಡೆ ಧ್ವನಿ ಸರಲನೊರ್ವಂ
	ಗೆಡೆವುಗೆ ಮತ್ತೋರ್ವನವನನದು ತಱಿವವೊಲೊ
	ಳ್ಪುಡುಗದೆ ಯಕ್ಷಪ್ರತಿಮೆಯ
	ನಡುದಲೆಯೊಳ್ ಬಿೞ್ದುದಶನಿ ನುರ್ಗಪ್ಪಿನೆಗಂ		|| ೨೯ ||

ವ||	ಅಂತು ತಾಮ್ರಮಯ ಗುಹ್ಯಕಪ್ರತಿರೂಪಂ ಕಿಚ್ಚಿಂಗೆ ತೋಱಿದರಗು ಕರಗುವಂತೆ ಕರಗಿ
	ಪೊನಲ್ವರಿಯೆ ಬಿೞ್ದಿಂದ್ರಾಯುಧಮಂ ಕಂಡು ಬೆಕ್ಕಸಂಬಟ್ಟು ಪದ್ಮನೀ ಖೇಡಂ ಬೆರಸು
	ಮಂಡಲಮನಮೋಘ ಜಿಹ್ವಂಗೆ ಮಚ್ಚುಗೊಟ್ಟ ಶ್ರೀವಿಜಯಂ ನಿಜರಾಜ್ಯ ದೊಳ್ ನಿಂದು
	
ಹರಿಣೀವೃತ್ತಂ||	ಜನನಿ ತನಗಿತ್ತುದ್ಯದ್ವಿದ್ಯಾದ್ವಯಂ ಬೆಸಕೆಯ್ಯೆ ಕಾಂ
	ಚನಮಯ ವಿಮಾನಾಭ್ಯಾರೂಢಂ ಸುತಾರೆಯೊಳೋಪಳೊಳ್
	ಮನದೆಱಕದಿಂ ಪೋದಂ ಜ್ಯೋತಿರ್ವನಕ್ಕೆ ವಿಹಾರಿಸಲ್
	ಜನಪತಿ ಪೆಱಂಗಿರ್ದೊಂದುತ್ಪಾತಮಂ ಸಚಿವೋತ್ತಮಂ		|| ೩೦ ||

ವ||	ಸಂಭ್ರಮಾಕುಲಿತ ಚಿತ್ತಂ ಸ್ವಯಂಪ್ರಭೆಗಮಱಿಪಿ ವಿಷಾದ ವ್ಯಾಪಾದಿತ ಪ್ರಮೋದ
	ರಾಗಿರ್ಪಿನೆಗಮೊರ್ವನಪೂರ್ವಖಚರನಚಿರರುಚಿರರೋಚಿರ್ನಿಚಯನಿಚಿತ ಕಕುಭಾಂಬರ
	ನಂಬರಚರನವನಿಗವತರಿಸಿ ರಾಜಮಂದಿರಮಂ ಪೊಕ್ಕು ವಿನಯವಿನಮಿತ ಮಣಿಮಕುಟ
	ನಾಗಿ ಸ್ವಯಂಪ್ರಭೆಯಂ ಕಂಡು ನಿಜಾಗಮನಕಾರಣಮನಿಂತೆಂದು ಬಿನ್ನಪಂ ಗೆಯ್ದಂ -

ಕಂ||	ಆನಪ್ಪೊಡೆ ಸಂಭಿನ್ನಮ
	ಹಾ ನೈಮಿತ್ತಿಕನ ಮಗನೆನೆಮ್ಮಯ್ಯನುಮಿಂ
	ದಾನುಮೊಡವೋಗಿ ಕಂಡು ಜ
	ನಾನಂದನರುರ್ವರಾಸ್ಯ ತಿಲಕರನರಸೀ		|| ೩೧ ||

	ಓಲಗಿಸಿ ನಿಜಪುರಕ್ಕೆ ವಿ
	ಶಾಲತಾರಾಂಭೋದ ಮಾರ್ಗದೊಳ್ ಬರೆ ಶರಣೆಂ
	ಬಾಲಾಪರುದಿತ ನಿನದಮ
	ನಾಲಿಸಿ ನಿಂದಿನಿಸನೆಮ್ಮ ತಂದೆಯುಮಾನುಂ		|| ೩೨ ||

			- 127 -

ವ||	ನಿಲ್ವಿನಮೆಮ್ಮಿರ್ದೆಡೆಗನತಿದೊರದೊಳ್ ವಿಮಾನಾರೂಢಂ ನವಯೌವನ ಶ್ರೀ ಮಧುರ
	ರೂಪಳಂರಣಭೂತ ಪರಿದೇವನಂ ಯಶೋಭಿರಾಮ ಪ್ರಮೋದ ಸನಾಥ ಪಾರ್ಶ್ವನನಂ
	ಬರಚರನಂ ಕಂಡು ತತ್ಸಮೀಪ ಸ್ತ್ರೀರೂಪಮಂ ಸುತಾರೆಯೆಂದಱಿದು ತಂದರ್ವರುಮ
	ಮೊಂದೊರ್ವರಂ ಮೂದಲಿಸಿ ತದ್ವಿಯಚ್ಚರ ವಿಮಾನಕ್ಕಡ್ಡಮಾಗಿ ನಿಂದಾಗಳ್

ಕಂ||	ಹಾಹಾಧ್ವನಿ ಕರುಣಾವ್ಯಾ
	ಮೋಹಮದೆರ್ದೆಯೊಳಗೆ ಬಳೆಯೆ ಸುತ್ತಿರ್ದೊಡದಂ
	ಸಾಹಿಸಿಗಂ ಕೇಳ್ಗುಂ ಧೃತ
	ಮೋಹಂ ಕೇಳ್ಗುಮೆ ಜಿತಾರ್ತಕುರರೀರವಮಂ		|| ೩೩ ||

ವ||	ಅಂತು ಪುಯ್ಯಲಿಟ್ಟೊಳಱಿ ಪೞವಿಸಿ ಬಾಯೞಿದೞ್ವ ಸುತಾರೆಯನಂಜಲಂಜಲೆಂದು
	ಮಂಡಲಾಗ್ರಮಂಡಿತ ದೋರ್ದಂಡರೆಮಾಗಿ ಪೋಗಿ ಪಗೆವನೊಳ್ ತಡೆಯದೆ ತಾಗುವೆಮ್ಮ
	ರಭಸಮಂ ಕೇಳ್ದು ವಿಮಾನಾಜಿರದೊಳಿರ್ದ ನಿಮ್ಮ ಸೊಸೆ ಬಾಡಿದ ಸಸಿ ಮಱೆಯಂ
	ಪೆತ್ತಂತೆ ರಾಗಿಸಿ ನಯಂಬೆತ್ತಿಂತೆಂದಳ್

ಕಂ||	ಜ್ಯೋತಿರ್ವನದೊಳ್ ಛಿದ್ರಿಸಿ
	ಪಾತಕನಿತ್ತಶನಿಘೋಷನಸ್ಮತ್ಪತಿಯಂ
	ಮಾತೇಂ ನಿಜನಗರಕ್ಕೆೞೆ
	ದೀತಂ ಕೊಂಡೊಯ್ದಪೊಂ ವಿಯಚ್ಚರನೆನ್ನಂ		|| ೩೪ ||

ವ||	ಅದಱಿಂದಂ ಬೇಗಂ ಪೋಗಿತಂದಿರ್ವರುಂ ಮದೀಯ ಜೀವಿತೇಶ್ವರನಂ ಕಾಯಲ್ವೇೞ್ವುದು
	ಇನ್ನಿನಿಸುಬೇಗಂ ತಡೆದಿರಪ್ಪೊಡೆನ್ನಂ ಕಾಣದಮೋಘಂ ಪ್ರಾಣಪರಿತ್ಯಾಗಂಗೆಯ್ಗುಮೆಂಬುದಂ
	ಪೋಪರ್ ಪೋಗರೆಂಬಾಶಂಕೆ ವೆರಸಿದ ವಿರೋಧಿ ನೋಡೆನೋಡೆ ಶ್ರೀವಿಜಯ ಪ್ರಾಣತ್ರಾಣ
	ನಿಮಿತ್ತಂ ಜ್ಯೋತೀರ್ವನಮಂ ಮನೋಜವದಿನೆಯ್ದಿ ಸುತಾರಾರೂಪಧಾರಣಿಯಾಗಿ
	ಕುಕ್ಕುಟಸರ್ಪದಶನದ ಶಾಂಶವ್ಯಾಜದಿಂ ಬಿೞ್ದು ಪಟ್ಟಿರ್ದ ಬಹುರೂಪಿಣಿಯೆಂಬ
	ಅಶನಿಘೋಷನ ಘೋಷಣ ವಿದ್ಯೆಯುಮನದಂಸುತಾರೆ ಗೆತ್ತೆರ್ದೆಯೊಳಿಟ್ಟು ಸುಡಲ್
	ಚಿತಾರೂಢನಾಗಿರ್ದ ಶ್ರೀವಿಜಯನುಮಂ ಕಂಡು ಬೇಗಮಗ್ನಿಕುಂಡದಿನುರ್ವೀಶ್ವರನಂ
	ಪೊಱತೆಗೆದು ಬೞಿಕೆನ್ನ ಸಂಭಿನ್ನಂ ಬಹುರೂಪಿಣೀ ವಿದ್ಯೆಯನಾಟಂದೊಡೊಳಱಿ ಪೆಳಱೆ

ಕಂ||	ತದ್ವಿದ್ಯೆ ಪೋಗೆ ದಶನಕು
	ಮುದ್ವತಿ ಪೊಱಪೊಣ್ಮೆ ನಗೆಮೊಗಂಬೆರಸು ನೃಪಂ
	ಸದ್ವಿದ್ಯಾನಿಧಿ ಪೇೞೆನೆ
	ತದ್ವಾರ್ತೆಯನಾಗಳಱಿಪಿದಂ ಸಂಭಿನ್ನಂ		|| ೩೫ ||

	ನೃಪತಿ ಸುತಾರಾಹರಣ
	ಪ್ರಪಂಚಮಂ ಜಲಕನಱಿದುಮಯ್ದುನನ ಪೊೞ

			- 128 -

 	ಲ್ಗ ಪಮತಿ ಸಂಭಿನ್ನಂ ಬೆರ
	ಸು ಪೋದನಿತ್ತಟ್ಟಿ ನಿಮಗೆ ಪೇೞಲ್ಕೆನ್ನಂ		|| ೩೬ ||

ವ||	ಎಂಬುದುಂ ದೀಪ ಶಿಖಂಬೆರಸು ಸ್ವಯಂಪ್ರಭಾದೇವಿಯುಮಾಪೊೞ್ತಾಗೆ ರಥನೂಪುರ
	ಚಕ್ರವಾಳಪುರಕ್ಕೆ ಪೋಗಿ ರಾಜಮಂದಿರಮಂ ಪೊಕ್ಕು ತನ್ನ ಮುನ್ನೆ ಕನ್ನೆತನದಂದೆತ್ತಿ ಕೊಂಡಾಡಿದ
	ಮಾತಾಪಿತೃಪಕ್ಷದ ಜನನೀ ಜನಂಗಳ್ ನೋಡೆ ತನಗಿದಿರ್ವಂದೆಱಗಿ ಪೊಡೆವಟ್ಟು ಕಂಡ
	ಮಗಳುಮನಳಿಯನುಮಂ ಕಂಡು ಪರಸಿ ಪ್ರಣಿಯಿನೀ ವಿಯೋಗ ಪರಿಭವಾನಲದಹ್ಯಮಾನ
	ಮಾನಸನಪ್ಪ ಶ್ರೀವಿಜಯನುಮಂಭಂಗಿಸಿ ವಿಶ್ಲೇಷೋಪತಾಪಾಂಸ್ತತಪ್ಯಮಾನ ಹೃದಯನಪ್ಪ
	ಕಲಂಕಾಚಾರ ಸಾರನುಮಂ ಲೋಕಜ್ಞತಾದಿ ಮೃದುವಚನ ರಚನೆಗಳಿಂದಮಾಱೆನುಡಿದು
	ಕಿಱಿದು ಪೊೞ್ತನಿರ್ದು ನಿಜಸ್ನುಷಾವಿರಹ ವಿಧುರೆ ಪೊಣ್ಮುವ ಕಣ್ಣನೀರ್ಗಳಂ
	ನಿದಾಘಸಮಯಸರಸಿಯಂತಱಸಿ ಮಿಗಲೀಯದೊಳಗಡಂಗಿಸಿ ಸಭೆಯೊಳಿಂತೆಂದಳ್

ಉ||	ಆದಿ ಜಿನೇಂದ್ರನುಂ ನಮಿಯುಮಿರ್ವರ ಪೂರ್ವಜರಿಂತು ಚಿಂತೆಯಂ
	ಖೇದಮುಮಲ್ತು ನಾಯಕಗುಣಂ ರಿಪುಭೂಮಿಯನುಯ್ದುಪಾಯಮಂ
	ಪೋದೆಡೆಯಂ ಪ್ರಕಾಶಮಱಿದುಂ ತಡೆವೊಂ ಗಡಮೆಂದೊಡಂಗನಾ
	ನಾದಮಿವೆಂತೊ ಸೈರಿಸುವರಾತ್ಮ ಪರಾಭವಮಂ ಕುಲೋದ್ಭವರ್		|| ೩೭ ||

ವ||	ಎಂಬುದುಂ ಸೌಜನ್ಯ ಕಂದಾಂಕುರಂ ಶ್ರೀವಿಜಯಂಗೆ ಹೇತಿ ವಿದಾರಿಣಿಯುಂ ಬಂಧ
	ವಿನೋಚನಿಯುಮೆಂಬಿದೆರಡುಂ ವಿದ್ಯೆಗಳು ಕೊಟ್ಟು ಮತ್ತಂ ಸಾಧಿತ ಮಹಾವಿದ್ಯಂ ಮಾಡಿ
	ಮಿತ್ರನ ನಭ್ಯುದಯಮಿತ್ರಂ ನಿಜತನೂಜಸಹಿತಮಾಜಿಗೆ ಮುಂದಟ್ಟಿ ತಾಂ ಸಹಸ್ರ
	ರಶ್ಮಿವೆರಸಗ್ರಿಮಂತಮೆಂಬ ಪರ್ವತದೊಳ್ ಮಹಾ ಬಳಾಭಿಧಾನವಿದ್ಯೆಯಂ
	ಸಾಧಿಸಿಕೊಂಡಾ ವಿದ್ಯೆವೆರಸು ಮನೋನಿಲ ವೇಗದಿಂ ಬಂದು ಚಂಪಾ ಪುರಮನೆಯ್ದೆ
	ವರ್ಪೆನ್ನೆಗಮಶನಿಘೋಷಂ ಶ್ರೀವಿಜಯನೊಳ್ ಬಹುರೂಪಿಣಿ ವಿದ್ಯಾಪ್ರಭಾವದಿಂ
	ಕಾದುವಾಗಳ್

ಮ||	ನೆಲದಾಕಾಶದ ದಿಕ್ತಟಂಗಳೆಡೆಯೊಳ್ ಪರ್ವಿರ್ದ ತದ್ರೂಪ ಸಂ
	ಕುಲಮಂ ಕಂಡಸುರಾತ್ಮ ಜನ್ಮನ ಮಹಾವಿದ್ಯಾಬಲಂ ಶೀರ್ಣ ಪ
	ಲ್ವ ಲ ದಂತಾಗೆ ನಿಜಾಗ್ರವಿದ್ಯೆ ತವಿಸುತ್ತಿರ್ಪಮಾಟಂದುದೋ
	ರ್ವಲದೇಕಾಂಗನಿವಂ ದಲೆಂದು ನುಡಿದುಂ ಸೌಜನ್ಯಕಂದಾಂಕುರಂ		|| ೩೮ ||

ವ||	ಅಂತಿಂದ್ರಜಾಲಗನಂತೆ ವಿಯದವನೀ ದಿಗ್ಭಾಗದೊಳ್ ತನ್ನ ರೂಪೆ ರೂಪಾಗಿ
	ಬಹುರೂಪದಿಂ ಕಾದುತ್ತಿರ್ದಸುರಂ ದೀನಜನತಾ ಕಲ್ಪಾಂಘ್ರಿಪನಿಂ ಭಿನ್ನವಿದ್ಯನುಮಭಿನ್ನ
	ಸನ್ನಾಹನುಮಾಗಿ ಪೆಱತೆಗೆದು ಪೋಗಿ

ಕಂ||	ಜಾರಂಗೆ ವಿಜಯ ಕಾಮಿನಿ
	ಕೂರಳೆ ಚಲಮಿರದು ಕೆಯ್ದು ಬೆಸಕೆಯ್ಯದ ಸಂ

			- 129 -

	ಸಾರದೊಳೆನೆಯೆನೆ ದೞಮೊಳ
	ಸೋರೆ ಖಗೇಶಾವನೀಶ ಸೈನಿಕರಾರ್ದರ್

ವ||	ಅಂತು ತನ್ನಂ ಮುನ್ನಂ ಬೀರನೆಂದವರ್ ಬೀರುವೆನೆ ಕಲಿಯೆಂದವರಯ್ಯಗಲಿಯೆನೆ ಪ್ರಾಣವನೆ
	ಕಾವ ಬಗೆ ಮಿಗೆ ಸ್ವಾಮಿದ್ರೋಹನಾದ ವಧ್ಯನಂತೆ ಸುತಾರಾಪಹರಣ ಮನೆಯ್ದಿಯುಂ
	ದೆಸೆಗೆಟ್ಟೋಡುವಶನಿಘೋಷನನುರ್ವರಾಸ್ಯತಿಲಕಂ ಕೊಂದಲ್ಲದಿರನೆಂದು ವಿದ್ಯೆಗಳಂ
	ಬೆನ್ನೂಳ್ ತಗುಳವೇೞ್ದು ತಾನುಂ ಶ್ರೀವಿಜಯನುಂ ವಿದ್ಯಾಧರ ಶೂರಸೈನ್ಯಾವಸ್ಕಂದನ
	ಸಮನ್ವಿತಂ ಬೆಂಕೊಳ್ವುದುಂ ಅಶನಿಘೋಷನಪರಣ ನಾಸಿಕ್ಯನಗರ ಸಮೀಪದ
	ಗಜಧ್ವಜಾಭಿಧಾನಾಚಲದ ಮೇಗಿರ್ದು

ಚಂ||	ವಿನಿಹತಕಲ್ಮಷಂ ಜಿನನನಂತ ಚತುಷ್ಟಯಭಾಗಿ ಭವ್ಯನಂ
	ದನನಖಿಲಾಮರೇಂದ್ರ ಖಚರೇಂದ್ರ ಸುರೇಂದ್ರನತಂ ಶರಣ್ಯ ನ
	ಪ್ಪಿನಮಭವಾಂಘ್ರಿ ಪದ್ಮಯುಗಳಕ್ಕೆಱಗಿರ್ಪುದುಮಾಗಳೋಡುವಾ
	ತನ ಭಯಮಟ್ಟುವಾತನ ಚಲಂ ತವುತಂದುವು ತತ್ಸಮೀಪದೊಳ್		|| ೪೦ ||

ವ||	ಅಂತು ಬಿಱುತು ಬೆಳ್ಳೋಟಮೋಡುವಶನಿಘೋಷನ ಭಯರಸಮುಂ ಕಱುತ್ತು ನಟ್ಟು
	ಬೆನ್ನಟ್ಟುವ ಗಗನ ಚರೇಂದ್ರನ ರೌದ್ರರಸಮುಂ ನಿದ್ರಾವಿದ್ರಾವಣನ ಲೋಚನದ್ವಯ ರಸನದಂ
	ತೊಡನೊಡನೆ ಮಾಣ್ಬುದುಮಶನಿಘೋಷಂ ಮನದೊಳ್ ನಿಶ್ಯಂಕನಾಗಿ

ಕಂ|| 	ಅವಯವದಿಂದಂದುರ್ಚುವ
	ಭವಭಯಮುಂ ಶಿಥಿಲಮಾದುದೆಂದೂಡೆ ತಾಂ ಶಾ
	ತ್ರವಭಯಮೇಗಹನಮೊ ಕ
	ರ್ಮವೈರಿ ನಿರ್ಮೂಲನಾಂಘ್ರಿ ಕಮಲಾಂತಿಕದೊಳ್		|| ೪೧ ||

ವ||	ಎಂದು ಬಗೆದು ಬಗೆಯುತ್ತಿರ್ಪಿನಂ ಪಾಪೇಭಕಂಠೀರವನುಂ ಶ್ರೀವಿಜಯನುಮಜಾತ
	ನಪಾದಪಯೋಜಯುಗಳಕ್ಕೆಱಗಿ

ಕಂ||	ಅಕ್ಕಟ ಬಡವನೊಳೀತನೊ
	ಳಿಕ್ಕುಮೆ ಚಲಮೀತನಿಂದಮಧಿಕನೊಳಕ್ಕುಂ
	ತಕ್ಕುದೆ ಮುಳಿಸು ಜಿನೇಂದ್ರನ
	ಪಕ್ಕದೆ ಪೊತ್ತಿಸೆಯುಮನಲನುರಿಗಮೆ ಜಲದೊಳ್		|| ೪೨ ||

ವ||	ಅಂತು ವಿದ್ಯಾಧರ ಶಿಖಾಯಾಮನನುರ್ವರಾಸ್ಯ ತಿಲಕನುಮವನೀಶ್ವರ ಶಿರೋಮಣಿ
	ಮಯೂಖ ಮಾಲಾಲೋಲಲೀಲಾಪಾದ ಪದ್ಮಶ್ರೀಕಂ ಶ್ರೀವಿಜಯನುಂ ವಿನಯಾಂ
	ಬುಜಾತ ಬಂಧುವನಪಗತ ಕಾಲುಷ್ಯ ನೀರಾಗ ಲೋಚನನಂ ಭಕ್ತಿ ಭರಾನತರೋ
	ಲಗಿಸುತ್ತಿರ್ಪನ್ನೆಗಂ ಸುತಾರಾಸಮೇತಂ ಸ್ವಯಂಪ್ರಭೆ ಬಂದು ತತ್ಕೇವಳಿಗೆ ಭಯವಿನಮಿತರಾಗಿ
	ಕುಳ್ಳಿರಲೊಡಂ

			- 130 -

ಕಂ||	ವಿಜಯಾರ್ಧೇಶಂ ಬೆಸಗೊಳೆ
	ವಿಜಯಾಖ್ಯ ಜಿನೇಂದ್ರನಱಿಯೆ ಬೆಸಸಿದನಾಗಳ್
	ತ್ರಿಜಗನ್ನುತ ಜಿನಧರ್ಮಮ
	ನಜೇಯಮಂ ಜೀವಕರ್ಮ ಭೇದಸ್ಥಿತಿಯಂ		|| ೪೩ ||

	ವಾತಾಹತ ಭವತೃಷ್ಣಾ
	ಪಾತಂ ತಣಿಪಿದುದು ಮೊತ್ತಮೊದಲೊಳ್ ಪರಿಷ
	ತ್ಪ್ರೀತಿಕರಮಮಿತತೇಜ
	ಶ್ಚಾತಕಮಂ ಜಿನವಚೋಮೃತಾಂಭಃಪೃಷತಂ		|| ೪೪ ||

	ಸಾಧಿತ ಸಮ್ಯಗ್ದರ್ಶನ
	ಬೋಧಚರಿತ್ರಂಗಳೆಂಬ ಧರ್ಮಮಿದವ್ಯಾ
	ಬಾಧಂ ಧರ್ಮಮಿದಲ್ಲದು
	ದಾಧಿ ವ್ಯಾಧಿಪ್ರದಂ ಶರೀರಿಗಪಥ್ಯಂ		|| ೪೫ ||

	ತತ್ವಾರ್ಥ ಶ್ರದ್ಧಾನ ಪ
	ಟುತ್ವಂ ಸಮ್ಯಕ್ತ್ವಮದು ನಿಸರ್ಗಾದಿಗಮಾಂ	
	ಗತ್ವದಿನಿರ್ತೆಱನರ್ಹ
	ತ್ತತ್ವದೊಳಂಬರ ಚರಾನ್ವಯಾಂಬರಭಾನೂ		|| ೪೬ ||

	ಲೋಕಾಲೋಕಾವಿತತ ವಿ
	ಲೋಕಂ ಜ್ಞಾನಂ ಸಮೂರ್ಜಿತಾವದ್ಯವಿದ
	ಶ್ರೀಕಂ ಚರಿತ್ರಮಱಿ ಪರ
	ಲೋಕಮುಮೀಲೋಕಮುಂ ತದಾಯುತ್ತಂಗಳ್		|| ೪೭ ||

	ಜೀವಾದಿ ಸಪ್ತ ತತ್ವದೊ
	ಳಾವಿಷ ತನವಪದಾರ್ಥದೊಳ್ ಜ್ಞಾನಮಯಂ
	ಜೀವಂ ದರ್ಶನಮಯನದ
	ನೇವೇೞ್ದುದನಾದಿ ನಿಧನನಂಗ ಪ್ರಮಿತಂ		|| ೪೮ ||

	ಹಿಂಸೆ ಪುಸಿ ಕಳವು ರತಿ ರಾ
	ಗಂ ಸಕಳಪರಿಗ್ರಪಹಂಗಳೆಂಬುದನಱಿದ
	ರ್ಥಂ ಸಕಳಮೆಂದು ತೊಱಿವುದು
	ಸಂಸಾರದೊಳಣು ಮಹಾವ್ರತಂಗಳ್ ಕ್ರಮದಿಂ		|| ೪೯ ||

ವ||	ಮತ್ತಂ ಮಿಥ್ಯಾವಿರತಿಪ್ರಮಾದ ಕಷಾಯ ಯೋಗಾಭಿಧಾನ ಬಂಧಹೇತೂಚ್ಛನೀಚಕರ್ಮ
	ಪರಿನಿರ್ಮಿತ ಚತುರ್ಗತ್ಯುಪಲಕ್ಷಿತಂ ಸಂಸಾರ ಸಾಗಾರ ನಿರಗಾರ ಧರ್ಮದ್ವೈತದೊಳ್

			- 131 -

	ದಾನಪೂಜಾ ಶೀಲೋಪವಾಸ ಭೇದಭಿನ್ನಂ ಗೃಹೀತಧರ್ಮಮಲ್ಲಿಯುಂ ಅಹಾರಾಭಯ
	ಭೈಷಜ್ಯ ಶಾಸ್ತ್ರಭೇದದಿಂ ದಾನ ಚತುರ್ವಿಧಂ ಇಂದ್ರ ಚಕ್ರವರ್ತ್ಯಾದಿ ನಿತ್ಯ ನಿರ್ವರ್ತ್ಯಮಾನಂ
	ಮಹಾಮಹ ಸರ್ವತೋಭದ್ರಾದಿಕಂ ಪೂಜಾ ವಿದಾನಮನೇಕವಿಧಂ ವ್ರತಪರಿರಕ್ಷಣಂ
	ಶೀಲಂ ಸಾಕಾರ ನಿರಾಕಾರ ವಿರಹಿತಮುಪವಾಸಂ ಮತ್ತಮುಪಾಸಕಗುಣ ಸ್ಥಾನಂಗಳ್ -

ಸ್ರ||	ಸಮ್ಯಕ್ತ್ವಂ ಸದ್ವ್ರತೌಘಂ ಸಮತೆ ಶಮಯುತಂ ಪ್ರೋಷಧಂ ಗುಲ್ಮವಲ್ಲೀ
	ಸಾಮ್ಯೋರ್ವೀಜ ಪ್ರಘಾತಂ ರಜಿನಿಸುರತರಾಗಂ ಮಹದ್ಬ್ರಹ್ಮಚರ್ಯಂ
	ಕಾಮಾರಂಭೋಪಹಾನಂ ಪರಿಹೃತ ಸಕಲಗ್ರಂಥಮಸ್ತಾನುಮೋದಂ
	ಭೂಮ್ಯುದ್ದಿಷ್ಟ ಪ್ರದೇಶ ತ್ಯಜನಮಱಿವುದೇಕಾದಶಂ ಖೇಚರೇಂದ್ರಾ		|| ೫೦ ||

ವ||	ಮತ್ತಂ ಯತಿನಿಕಾಯದ ವಿಶದ ದಶ ಧರ್ಮಂಗಳೊಳ್ -

ಕಂ||	ಪ್ರವರಕ್ಷಮೆ ಮಾರ್ದವಮಾ
	ರ್ಜವ ಮಹತ್ಸತ್ಯಮುಚಿತಶೌಚಂ ಯಮಮಾ
	ಸವಿಶೇಷ ತಪಸ್ತ್ಯಾಗಂ
	ವಿವಿಧಾಕಿಂಚಿನ್ಯಮಪಗತ ಸ್ತ್ರೀಸಂಗಂ		|| ೫೧ ||

ಹರಿಣೀವೃತ್ತಂ||	ನಡೆವ ನುಡಿವಾಹಾರಂಗೊಳ್ವೆಯ್ದಿ ಕೊಳ್ವಿಡುವಯ್ದುಮೊ
	ಳ್ನಡಕಮೆ ಸಮಿತ್ಯಾಖ್ಯಂ ಚೇತೋವಚಸ್ತನು ಗುಪ್ತಿ ಮೂ
	ಱೊಡಲಡಿಗೆ ವರ್ಪನ್ನಂ ಬೇೞ್ಕುಂ ಮುಮುಕ್ಷುಗಿದೆಂದೊಡಂ
	ಬಡು ಜಿನವಚಸ್ತಂಭಂ ನಂಬಭ್ರಗಾಮಿ ಶಿಖಾಮಣೀ		|| ೫೨ ||

ಕಂ||	ಅಕ್ಷಾಂತಿ ಲೋಭ ಹಾಸ್ಯ ಭ
	ಯಕ್ಷಯ ಸೂತ್ರಾನುಭಾಷಣಾ ನಿಯಮಮಿವ
	ಯ್ದಕ್ಷೂಣ ಸತ್ಯಮಱಿದು ಪ
	ರೀಕ್ಷಿಸಿ ಕೇಳ್ ಮುನಿಗೆ ಗಗನಚರಕುಲತಿಲಕಾ		|| ೫೩ ||

	ಯುವತಿಕಥಾಲೋಕನ ಭೂ
	ತವಿಭವ ಚಿಂತಾಂಗ ಸಂಸೃತಂ ವೃಷ್ಯರಸಾ
	ಭ್ಯವಹಾರತ್ಯಜನಂ ಪಂ
	ಚವಿಧಂ ಬ್ರಹ್ಮವ್ರತಂ ಜಿನೇಶ್ವರ ಮತದೊಳ್		|| ೫೪ ||

ವ||	ಮತ್ತಮದು ಬಾದರ ರೂಪದಿಂ ತ್ರಿವಧಂ

ಕಂ||	ಜನನಿಸುತೆ ಭಗಿನಿ ವಯಸದೊ
	ಳೆನಗಧಿಕೆಯುಮೂನೆಯುಂ ಸಮಾನೆಯುಮೆಂದಂ

			- 132 -

	ಗನೆಯನವಲೋಕಿಸುವುದೆನೆ
	ಮನೋಹರಂ ಬ್ರಹ್ಮಚರ್ಯಮಾರ್ಯ ಪ್ರಣುತಂ		|| ೫೫ ||

	ಬಯಸುವ ಬಯಸಿದ ಪಂಚೇಂ
	ದ್ರಿಯ ವಿಷಯಂಗಳನತಿಪ್ರಿಯಂ ಸಂತತಮ
	ಪ್ರಿಯಮೆಂಬಿವನುೞಿದ ತಪೋ
	ನಿಯಮಂ ನಿಷ್ಕಿಂಚಿನತ್ವಮರ್ಹನ್ಮತದೊಳ್		|| ೫೬ ||

ವ||	ಎಂದು ದೇಶಸಕಲ ಪ್ರವರಗುಣಸ್ಥಾನ ವ್ರತರೂಪಮಂ ಸಂಕ್ಷೇಪದೊಳ್ ವಿಜಯ ಕೇವಳಿ
	ಬೆಸಸುವುದುಂ ವಿಬುಧವನಜ ವನಹಂಸನೇಕಾದಶ ವಿಧ ಶ್ರಾವಕ ವ್ರತಮೆಲ್ಲಮಂ
	ಹೃದಯಂಗಮಾಧಿಕ ಸತ್ಯಗ್ದರ್ಶನ ಪುರಸ್ಸರಂ ತನಗಲಂಕಾರಂ ಮಾಡಿ

ಕಂ||	ಕ್ಷಪಿತ ದುರಿತನ ವಚಃಕ
	ರ್ಣ ಪೂರಮಂ ಶ್ರವಣ ನಿಕಟದೊಳ್ತಾಳ್ದಿ ಪರಂ
	ತಪನಾ ಜಿನಚಂದ್ರಂ ಜೈ
	ನ ಪಾದನತ ಮಕುಟ ವರ್ತಿಯಂ ಬಿನ್ನವಿಕುಂ		|| ೫೭ ||

	ಮದನುಜೆಯೊಳಶನಿ ಘೋಷಂ
	ಗದೇಕೆಪಿರಿದಾಗ್ರಹಂಕಳಲ್ವೇೞ್ಪಿದದಂ
	ತ್ರಿದಶೇಂದ್ರವಂದ್ಯ ಬೆಸನೆನೆ
	ಪೊದೞ್ದುದರ್ಹನ್ಮುಖೇಂದು ದಿವ್ಯ ನಿನಾದಂ		|| ೫೮ ||

ಸ್ರ||	ನಾನಾಭಾಷಾತ್ಮಕಂ ಮಾನವ ದಿವಿಜ ಸದಃಕರ್ಣಪಾತ್ರಕ್ಕೆ ತದ್ವಿ
	ಜ್ಞಾನಂ ತಂತಮ್ಮ ಭಾಷಾರವದಿನೆಸೆಯೆ ಪೊಣ್ಮಿತ್ತು ದಿವ್ಯಧ್ವನಿ ಪ್ರಾ
	ದಾನಂ ಪೇೞ್ದೊಂ ಜಿನಂ ಕೇಳ್ದೊರಖಿಳ ವಿನೇಯಾರ್ಥಿಗಳ್ ತತ್ಕಥಾ ಸಂ
	ತಾನಂ ಧರ್ಮಶ್ರವಃಸುಂದರಮೆನೆ ಪೆಱದೇವಣ್ಣಿಪೊಂ ಬಣ್ಣಿಪಣ್ಣಂ		|| ೫೯ ||

ವ||	ಎಂಬ ಪೆಂಪು ದೊರೆವೆತ್ತು ಕಥಾರಸಮತಿಶಯಮುಂ ಪೊಂಪುೞಿಯೋಳಿಯುಮಾಗೆ ವಿಜಯ
	ಕೇವಳಿಗಳಿಂತೆಂದು ಬೆಸಸಿದರೀ ಜಂಬೂದ್ರುಮೋಪಲಕ್ಷಿತದ್ವೀಪದ ದಕ್ಷಿಣ ಭರತದ ಮಳಯ
	ವಿಷಯದ ರತ್ನಪುರಮಂ ಶ್ರೀಷೇಣನೆಂಬನರಸನಾಳ್ವೊನಾತಂಗೆ

ಚಂ||	ಸೊಗಯಿಸೆ ಸಿಂಹನಂದೆಯುಮನಿಂದಿತೆಯುಂ ತನುಜನ್ಮ ಜನ್ಮಭೂ
	ಮಿಗಳವರಿಂದಮಾಮಹಿಭುಜಂ ಕರಮೊಪ್ಪಿದನೈಂದ್ರವಾರುಣಾ
	ಶೆಗಳಿನತೀವ ರಕ್ತನಿನನಗ್ಗಳಮೊಪ್ಪುವವೋಲಧೀಶಾನಾ
	ಕೆಗಳೊಳಪತ್ಯರಂ ಪಡೆದನಿರ್ವನಿಂದ್ರನುಪೇಂದ್ರನೆಂಬರಂ		|| ೬೦ ||

ಕಂ||	ಈ ಭೂಪನ ಭುಜಯಗಬಲ
	ವೈಭವಮೆ ತನೂಜಯುಗಳಮಾದುದು ವಿದ್ಯಾ

			- 133 -

	ಪ್ರಾಭವದಿನೆಸೆದು ಯೌವನ
	ಶೋಭೆಗಡರ್ಪಾದರೆನಿಸಿದರ್	ಪ್ರಿಯತನಯರ್		|| ೬೧ ||

ವ||	ಎನಿಸಿ ಭವ್ಯತಾ ಗುಣಮಣಿ ಜನ್ಮಸ್ಥಾನಮಾಗಿ ವಿಜಿತಾಹಿತ ನರೇಂದ್ರಾತ್ಮೇಚ್ಛಾ ಸೇನ
	ಪರಿಚ್ಛದರಪ್ಪರವರವರಿರ್ವರೊಳಂ ಕೃತದಾರಪರಿಗ್ರಹನಿಂದ್ರಂ ಯುವರಾಜ್ಯಪದದೊಳ್
	ನಿಂದು ತನ್ನ ಶ್ರೀಮತಿಯೆಂಬರಸಿಯೊಳ್ ಕಳಾಭಿನೂತ್ನ ಚಂದ್ರಪ್ರತಿಚ್ಛಂದಂ ಚಂದ್ರನೆಂಬೊ
	ಮಗನಂ ಪಡೆದು ಸಂತಸದಿಂದಿರ್ಪಿನಂ ಆದಿರಾಜ ಪರಂಪರಾ ಪುತ್ರ ಪೌತ್ರನಕಳಂಕಾ
	ಚಾರಸಾರಂ ಸುಖದೊಳರಸುಗೆಯ್ಯೆ ಮತ್ತೊಂದು ದೆವಸದೊಳೊರ್ವಳ್

ಉ|| 	ಸುಂದರಿ ಸಾಧ್ವಸಾಕುಳೆ ಸಭಾಂತರಮಂ ಪುಗುತಂದು ರಕ್ಷ ರ
	ಕ್ಷೆಂದು ನೃಪಂಗೆ ಪುಯ್ಯಲಿಡುತುಂ ನಿಲೆ ಭೂಪನಭೂತಪೂರ್ವಮಾ
	ಕ್ರಂದನಮೆಂದುಮೆನ್ನರಸಿನೊಳ್ ನಗೆಯೊಳ್ ಮೊದಲಾಗೆ ಕೇಳಲಾ
	ಗಿಂದಿದು ಚೋದ್ಯಮೆಂದುಸಿರದಿರ್ದಿನಿಸಂ ಋತುಭಂಗ ಶಂಕೆಯಿಂ		|| ೬೨ ||

ವ||	ಬೞಿಕಮಾಕೆಯಂ ನಿನಗಿನಿವಿರಿದು ಭಯಾವೇಶಮಾರದೆಸೆಯಿಂದಮಾದುದೆಂದರಸಂ
	ಬೆಸಗೊಳ್ವುದುಮಾಬಾಲಿಕೆ ಗದ್ಗದಕಂಠೆ ವಾಮಕರಪಲ್ಲವಾಂಗುಳಿ ನಖಾಕ್ಷಿಪ್ಷಾಶ್ರುರವೆ ದಕ್ಷಿಣ
	ಹಸ್ತಾಚ್ಛಾದ್ಯಮಾನ ಸ್ತನಾಂಶುಕೆಯಾಗಿ ಬಿನ್ನವಿಕುಂ ನಿನ್ನ ಪುರೋಹಿತಂ ಸತ್ಯಕಿಗಂ
	ಜಂಬೂವತಿಗಂ ಪುಟ್ಟದೆನಾಂ ಸತ್ಯಭಾಮೆಯೆಂಬೆನೆನ್ನಂ ಕಪಿಳನೆಂಬೊಂಗೆ ಕೊಟ್ಟರ್
	ಕೆಲಕಾಲಕ್ಕಾತನ ದುರಾಚರಣಕ್ಕಾಂ ಕೊಕ್ಕರಿಸುತ್ತಿರೆ ತದೀಯ ಜನಕನೆಮ್ಮ ಮನೆಗೆ
	ಬಿರ್ದುವಂದನಂ ಸನ್ಮಾನ ದಾನಾದಿಗಳೊಳ್ ಸಂತಸಂ ಬಡಿಸಿ ಮನಂಗೊಂಡೊಳಪೊಕ್ಕು
	ಬೆಸಗೊಳ್ವುದುಮಾ ಮಹಾನುಭಾವನಿಂತೆಂದು ಮಗಧ ವಿಷಯದಚಲ ಗ್ರಾಮದೊಳ್
	ಧರಣೀಜಟನೆಂಬೆನಾನೆನ್ನ ಪಾರ್ವಂತಿ ಯಶೋಭದ್ರೆಯೆಂಬಳೆನಗಮಾಕೆಗಂ ಶ್ರೀಭೂತಿಯುಂ
	ನಂದನಭೂತಿಯುಮೆಂಬರಿರ್ವರ್ ಕೂಸುಗಳೊಳರಾನೆನ್ನ ಗೃಹದಾಸಿಯನೊಳಗಿಟ್ಟಿಲ್ಲಿ
	ಪುಟ್ಟಿದನಿವಂ ಕಪಿಲನೆಂಬೊನೇಕಸಂಧಿಯಪ್ಪುದಱಿಂ ನಾನುಂ ಮತ್ತಿನ

ಕಂ||	ಮತ್ತನಯರ್ಕಳನೋದಿಸೆ
	ಮತ್ತಿವನಕ್ಲೇಶದಿಂ ಶ್ರುತಿ ಸ್ಮೃತಿ ಶಾಸ್ತ್ರೋ
	ಪಾತ್ತಮುಖನಾಗೆ ಜಡರ
	ಸ್ಮತ್ತನುಜರ್ ಕಲ್ಲದಿರೆ ತದಂಬಿಕೆ ಮುಳಿಸಿಂ		|| ೬೩ ||

	ತೊೞ್ತಿನ ಮಗನಧ್ಯಯನಮೆ
	ಬಾೞ್ತಿ ಮದಾತ್ಮಜರ ಬುದ್ಧಿಯುಂ ವೃದ್ಧಿಯುಮೇಂ
	ಬಾೞ್ತಿ ನಿನಗೆಂದೞಲ್ದಳ್
	ತೞ್ತಿರೆ ಸತಿ ಸುಮತಿ ಕುಮತಿ ಖೇದಾಂಧತೆಯಿಂ		|| ೬೪ ||

			- 134 -

ವ||	ಮೆಲ್ಲನಾ ಕಾಂತೆಯನಧ್ಯಯನದೊಳ್ ಪ್ರತಿಬೋಧಿಸಲ್ ಬಂದಾಂ ನಿನ್ನ ಮಗಂದಿರನೋದಿ
	ಸುವಲ್ಲಿಗೊಡನೊಡನೆ ಬಂದಿವಂ ಕುಶಾಗ್ರಮತಿ ಕಲ್ಗುಂ ಮತ್ತಮಿವರ್ಕಳೇಗೆಯ್ದುಂಕಲಲಾಱ
	ರಾನೇಗೆಯ್ವೆನೆಂದೊಡಾಕೆ ನಿರುತ್ತರೆಯಾಗಿ ಎನ್ನ ದೆಸೆಯ ಮುಳಿಸನುೞಿದಂ ದಿಂದಿತ್ತವಂಗೆ
	ನಿಂದು ಪೊತ್ತು ಕಾಯ್ದು ಬೇಸಱಿಸಿ ನಿರ್ವಂದದಿನಟ್ಟಿ ಕಳೆಯೆ ಬಂದನಿದೀತನ ವೃತ್ತಕಮೆಂದು
	ವಿಪ್ರಂ ಪೋಪುದುಮಾಂ ಚಿಂತಾರ್ಣವಾವಗಾಹದೊಳಿರ್ದೊಡೀ ಪೋದ ರಾತ್ರಿಯೊಳ್
	ನಿನ್ನನೋಲಗಿಸಿ ಕಪಿಲಂ

ಕಂ||	ನಿಚ್ಚಲಿ ಕಾರಿರುಳೊಳ್ ಪೊಱ
	ಪಚ್ಚಮನುಟ್ಟಿರ್ದಿಂಕ್ಕಿಕಕ್ಷದೊಳಾ ಪಾ
	ಟಚ್ಚರ ಭಯದಿಂದುಟ್ಟು ಪ
	ಟಚ್ಚರಮಂ ಮನೆಗೆವಂದು ನಿಂದಂಗಣದೊಳ್		|| ೬೫ ||

ವ||	ಕವುಂಕುೞೊಳಿಱುಂಕಿದುಟ್ಟುದುಂ ಮೇಲುದುಮಂ ತೆಗೆದುಟ್ಟುಂಪೊದೆದುಂ ಮನೆಯಂ ಪೊಕ್ಕು
	ವಿದ್ಯಾಪ್ರಭಾವದಿಂ ಮನೆಯೊಳ್ ನಾನದೆಬಂದೆನೆಂದು ನುಡಿಯೆ ಕೇಳ್ದಾಂ ಮನದೊಳ್
	ನಾಣ್ಚದ ನನೆಯದ ನಿನಗೆ ನಾಂಬುದುಂ ನನೆವುದುಮೆತ್ತಣಿಂ ಬಂದುದೆಂದಿರಲನ್ನೆವರಂ
	ಬಲ್ಲಾಳ್ತನದೊಳೆನ್ನನನುಭವಿಸಲ್ ಬಂದೊಂ ನೀನುಂ ವರ್ಣಾಶ್ರಮ ಗುರುವಯ್ ಎನ್ನಂ
	ಕಾವುದೆಂದೆನಲೊಡಂ

ಕಂ||	ಪರಿಭವಿಸಿ ಕಪಿಲನಂ ಪುರ
	ವರದಿಂ ಕಳೆದಿರಿಸಿ ಸತ್ಯಭಾಮೆಯನಂತಃ
	ಪುರದೊಳ್ ಕಿಱಿಯರಸಿಯ ಪಿರಿ
	ಯರಸಿಯ ಪಕ್ಕದೆ ತದೀಯ ರಕ್ಷಣವಿಧಿಯಂ		|| ೬೬ ||

ವ||	ಒಂದು ದೆವಸಂ ಮಧುಸನ್ನಿಭಂ ಮಧುಸಮಯದೊಳ್ ಸೌರಪುರಾಭ್ಯರ್ಣದೊಳ್ ಶ್ರೀಷೇಣ
	ಮಹೀನಾಥಂ

ಕಂ||	ದಾರಿತ ಭೂಭಾಗಂ ವೈ
	ಭಾರಾಚಳ ಕೇಳಿಗಂಗನಾಸಹಿತಂ ಬಂ
	ದಾರೂಢ ಭಕ್ತಿ ಕುಲ ನಿ
	ಸ್ತಾರಕನಾದಿತ್ಯಯಶನನನಶನ ಕೃಶನಂ		|| ೬೭ ||

	ಮುನಿಪತಿಯಂ ಕಂಡು ಮನೋ
	ಜನಿಭಂ ಸಾಷ್ಟಾಂಗವೆಱಗಿ ಪೊಡವಟ್ಟು ಯತೀಂ
	ದ್ರನ ಪಕ್ಕದೆ ಧರ್ಮವನಾ
	ಜಿನಚಂದ್ರಂ ಕೇಳ್ದು ತಾಳ್ದಿ ಮನದುಪಶಮಮಂ		|| ೬೭ ||

			- 135 -

ವ||	ಅಂತಾದಿತ್ಯಮುನೀಂದ್ರರ ಪಕ್ಕದೆ ಧರ್ಮಮಂ ಕೇಳ್ದು ವ್ರತರಕ್ಷಣ ಕ್ಷಮನಪ್ಪುದಱಿಂ ಜಿನಚಂದ್ರಂ
	ದಾನಧರ್ಮಾಧಿಗಳೊಳ್ ಪೊರೆದು ಮುನಿಚರಣಯುಗಳಕ್ಕೆಱಗಿ ದ್ರವ್ಯಭಾವಾರ್ಚನೆ
	ಗಳಿಂದಮರ್ಚಿಸಿ ಗೃಹೀತಧರ್ಮನುಂ ನಿಗೃಹೀತಾಶೇಷದೋಷನುಮಾಗಿ ನಿಜರಾಜಧಾನಿಗೆ
	ವಂದು

ಕಂ||	ವಸುಧೆಯನೇಕಾಯತ ಮಾ
	ನಸನಱಿವಿಂ ನೆಱಿದು ರಾಜಧರ್ಮದಿನಭಿರ
	ಕ್ಷಿಸೆ ಪೋಯ್ತು ಕಾಲಮಾದುದು
	ಬಸನಂ ಮಹಿಪತಿಗೆ ಪಾತ್ರದಾನೋನ್ನತಿಯಾ		|| ೬೯ ||

ವ||	ಅಂತನೂನ ಪಾತ್ರದಾನಾಧೀನಮಾನಸಂ ಸಮ್ಯಗ್ದರ್ಶನ ವ್ರತಾಚರಣಾ ವ್ರತೋಪೇತಂ
	ದೀನಜನತಾಕಲ್ಪಾಂಘ್ರಿಪಂ ಶ್ರೀಯಂ ನಿರಾಕುಳಮನುಭವಿಸುತ್ತುಮಿರ್ದು ಮತ್ತೊಂದು
	ಪುಣ್ಯದಿನದೊಳನಗಾರಸಮಯದೊಳ್ ದ್ವಾರಾಪೇಕ್ಷೆಯೊಳಿರೆ

ಚಂ||	ಹಿಮಕರನಂತೆ ಸತ್ಪಥಸಚಂಕ್ರಮಣರ್ ನಭದಂತೆ ವೀತಸಂ
	ಗಮರುದಭಾರದಂತೆ ಸಕಳಾಶಯಹಾರಿಗಳರ್ಕನಂತೆ ದು
	ರ್ದಮ ತಿಮಿರಪ್ರಭೇದರವನೀಧರದಂತಚಲರ್ ಸಮುದ್ರದಂ
	ತಮಿತಗಭೀರರಾಕೃತಿಯುತರ್ ಮುನಿನಾಯಕರಿರ್ವರುರ್ವಿಯೊಳ್		|| ೭೦ ||

ವ||	ಈರ್ಯಾ ಮಾರ್ಗಪರ್ಯವಲೋಕನ ಮಂದ ಮಂದಗಮನ ನಿರತರವಧಿಬೊಧಾವಧೂತ
	ರೂಪದರ್ಶನ ಕ್ಷಪಿತಸಂದೇಹ ಸಂದೋಹರ್ ಚಾರಣ ಗುಣಮಣಿ ಭೂಷಣ ಮಂಜರೀ
	ರೋಚಿಃಕರಂಬಿತ ಚರಣ ಸರಸೀರುಹರಾದಿತ್ಯಗತಿಗಳುಮಮಿತಗತಿಗಳುಮೆಂಬ
	ದಿಬ್ಯತಪೋಧನರಂಬರಮಾರ್ಗದಿನವನಿಗವತರಿಸಿ ರಾಜಮಾರ್ಗದೊಳಗನೆ
	ಮಾಸೋಪವಾಸ ಪಾರಣೆಯೊಳರಮನೆಗೆ ಚರಿಗೆ ವರ್ಪುದುಂ ಪಾಪೇಭಕಂಠೀರವಂ
	ಕಂಡು

ಕಂ||	ಅಭಿಗಮನಾಂಘ್ರಿಕ್ಷಾಳನ
	ಶುಭಾಸನಾರ್ಚಾ ಪ್ರಣಾಮಕರಣಾಹಾರ
	ವ್ಯಭಿಚಾರಶುದ್ಧಿ ನವ ಭೇ
	ದಭೂತ ಪುಣ್ಯೈಕ ಪಣ್ಯನಿಧಿ ನಿಱಿಸುವುದುಂ		|| ೭೧ ||

ವ||	ತನ್ಮುನೀಶ್ವರ‌ರ್ ನಿಲೆ

ಕಂ||	ಬಗೆಯೞ್ತಿಗೆ ಶಕ್ತಿಗೆ ಭ
	ಕ್ತಿಗೆ ವಿಪುಳಕ್ಷಮೆಗೆ ದಯೆಗೆ ತಿಳಿವಱಿವಿಂಗಾ
	ವಗಮೊದವಿದುದಾರತೆಗಂ
	ಜಗದಧಿಪತಿ ನೆಱೆದು ನಿಱಿಸಿದಂ ಮುನಿವರರಂ		|| ೭೨ ||

			- 136 -

ವ||	ಅಂತುಂ ತನ್ನಿರ್ವರಗ್ರಮಹಿಷಿಯರುಂ ದ್ವಿಜತನೂಜೆ ಸತ್ಯಭಾಮೆಯುಂ ಪರ್ಯೋಷ್ಟಿಸಕ್ತೆಯರು
	ಮನುಮೋದಾನುರಕ್ತೆಯರುಮಾಗಿರೆ ತನ್ನೊಡನೊಡನೆ ಸಮ ಶುಭಪರಿಣಾಮದೊಳ್
	ನೆಗೞೆ ಪರಮ ಪವಿತ್ರೋತ್ತಮ ಪಾತ್ರಕ್ಕೆ ಶ್ರೀಷೇಣಂ

ಕಂ||	ಧನಮುಚಿತ ದಾನದೊಳ್ ಜ
	ವ್ವನಂ ತಪೋನಿಯಮದೊಳ್ ಸ್ವಜೀವಂ ಸನ್ಯಾ
	ಸನದೊಳ್ ಪೋದಂಗೇವೋ
	ಯ್ತೆನೆ ಸುಜನ‌ರ್ ನೃಪತಿ ಪಾತ್ರದಾನಮನಿತ್ತಂ		|| ೭೩ ||

ವ||	ಈವುದುಂ ತದನಂತರಮಿನ್ನಪ್ಪ ಮಹಿಮಾಶ್ಚರ್ಯಮನಱಿಪುವಂತೆ ಪಂಚಾಶ್ಚರ್ಯಂಗಳ್

ಉ||	ಧ್ವಾನಿತದೇವದುಂದುಭಿರವಂ ಸುರಿತರ್ಪ ದಳನ್ನಮೇರು ಸಂ
	ತಾನಕವೃಷ್ಟಿ ಕೊಳ್ವ ಪೊಸರನ್ನದ ಪೊನ್ನ ಪೊದೞ್ದ ಸೋನೆ ಮಂ
	ದಾನಿಳನಿಚ್ಚೆ ಬೆರ್ಚ್ಚಿಯೊಳಚ್ಚಿಱಿದಂತಿರೆ ದೇವರಾರ್ವಹೋ
	ಧ್ವಾನ ನಿನಾದಮೊಪ್ಪಿದುದು ರಾಜಿತ ರಾಜಗೃಹಾಂತರಾಳದೊಳ್		|| ೭೪ ||

ವ||	ಆಶ್ಚರ್ಯಂ ನೆಗಱೆ ಲೋಕಂ ಪೊಗೞೆ ತದ್ಧರಣೀಶ್ವರಂ ಪುಣ್ಯೋಪಾದೇಯನಾಗಿರ್ಪಿನಂ
	ಪಿರಿಯನಪ್ಪಿಂದ್ರನರಸಿ ಶ್ರೀಮತಿಗೆ ಬೞಿವೞಿಯೆ ಬಂದ ವಸಂತಸೇನೆಯನೊರ್ಮೊದಲೆ
	ಕಂಡು

ಕಂ||	ನಿಧಿಯಂ ಕಂಡಂತೊಳಗಿಡೆ
	ಮದಿರಾಕ್ಷಿಯನಿಂದ್ರನಿಡಿದ ನನೆಗಣೆಯಿಂ ತೀ
	ವಿದ ದೊಣೆಗಣೆಯಾಗೆರ್ದೆ ಕೋ
	ೞ್ಗುದಿಗೊಳೆ ಸೈರಿಸದುಪೇಂದ್ರನವಳೊಳ್ ನೆರದಂ		|| ೭೫ ||

ವ||	ಅನ್ನೆಗಮದನರಸನಱಿದು
	
ಕಂ||	ಬಾರಿಸೆವಾರಿಸೆ ಬಂದು ಮ
	ನೋರಮೆಗಳಿಪಿದನುಪೇಂದ್ರನತಿರಕ್ತನನಾರ್
	ವಾರಿಸುವರ್‌ ಸಂಧ್ಯಾರಾ
	ಗಾರುಣ ರುಚಿವಾರಿಸಲ್ಕೆ ವರ್ಕುಮೆ ರವಿಯೊಳ್		|| ೭೬ ||

ವ||	ಎಂಬೀ ವ್ಯತಿಕರಮನಿಂದ್ರನಱಿದು

ಕಂ||	ಸ್ಮಯಮೆರ್ದೆವುಗೆ ಕಿವಿವುಗೆ ದು
	ರ್ನಯೋಕ್ತಿ ಕೊಲೆಗೆಯ್ದೆ ತನ್ನಬಗೆಯಿಂ ತತ್ಕಾಂ
	ತೆಯೊಳಳುಪಿ ನೆರೆದೊಡೇಂ ಕ
	ಯ್ಪೆ ಯುಣ್ಬರಂ ರಸಮೆ ಜಾರಿಕುಂ ಕೆಮ್ಮನಿರಿಂ		|| ೭೭ ||

			- 137 -

	ತಪ್ಪದೆ ಗುರುವಚನಮುಮಂ
	ತಪ್ಪಲ್ ಬಸನಿಗೆ ಮದೀಯ ಕೋಪದ ಪದನೇಂ
	ತಪ್ಪಿದುದೆ ಪರಕಳತ್ರಮ
	ನಪ್ಪಿದುರಂ ಬೆರಸು ಖಳನ ತಲೆಯಂ ಕೊಳ್ವೆಂ		|| ೭೮ ||

	ಇಟ್ಟವನಿಟ್ಟಿಗಳೆನ್ನಂ
	ನಟ್ಟೊಡಮೆನ್ನಿಟ್ಟ ಶಂಕುಸಂಕುಲಮವನಂ
	ನಟ್ಟೊಡಮಿಭರದಮಿಭಮಂ
	ನಟ್ಟೊಡಮೆನ್ನವನ ಮುಳಿಸನಱಿಯಲ್ಕಕ್ಕುಂ		|| ೭೯ ||

	ಒಡವುಟ್ಟಿದನರಸಿಯನೆಂ
	ನೊಡವುಟಿದರೆನ್ನ ದಬ್ಬೆಯೆಂದತ್ತಿಗೆಯೆಂ
	ದೊಡೆ ನಾಲಗೆಯಾತನ ತಲೆ
	ಸಿಡಿಲ್ದು ಪಾಱೀೞ್ಗುಮೆನ್ನ ಪಾಱುಂಬಳೆಯೊಳ್		|| ೮೦ ||

	ಒಡಲವಡವಡಪ್ಪಿನಮೆ
	ಲ್ವಡಗಪ್ಪಿನಮಲಸದಾಯ್ದು ಸುಡುವಿನಮಿಭದೋ
	ಳ್ಕ ಡಗುಮವನಡುಗುಮೆ ರತಿಯ
	ರ್ಗಡ ಗಲ್ವಪ್ಪಿನಮಿಭೇಂದ್ರದಿಂ ತುೞಿಯಿಸುವೆಂ		|| ೮೧ ||

ವ||	ಎಂದಿಂದ್ರಂ ಮೃಗೇಂದ್ರನಂತೆ ಗರ್ಜಿಸಿ ಚತುರಂಗಬಲ ಸಮೇತಂ ಪೂಱಮಟ್ಟು ಬೂತಟ್ಟಿ
	ದೊಡುಪೇಂದ್ರನುಮಿದಿರಿದಿರಂ ಗೞೆವೞಿಯ ಪಾವು ಬರ್ಪಂತೆ ಬಂದು ತಾಗುವುದುಂ -

ಕಂ||	ಉಭಯಾಬ್ಧಿರವದಿನಿಭಘಟೆ
	ಯಿಭಘಟೆಯೊಳ್ ಕುದುರೆ ಕುದುರೆಯೊಳ್ ತೇರ್ ತೇರೊಳ್
	ಸುಭಟರ್ ಸುಭಟರೊಳುಱದಿಱಿ
	ದುಭಯಬಲಂ ಮೊಟ್ಟನಾದೊಡಿಂದ್ರನುಪೇಂದ್ರಂ		|| ೮೨ ||

ವ||	ಮೂಗುರ್ಚಿದೆಮ್ಮೆ ವೋರಿಯಂ ಪೆಱಮೆಟ್ಟಿದ ತಗರುಂ ತಾಗುವಂತೆ ತಂತಮ್ಮೇಱಿದಾನೆಗಳಂ
	ನೂಂಕಿ ಚಕ್ರಾಚಕ್ರಿಯುಂ ಖೞ್ಗಾಖೞ್ಗಿಯುಮಾಗೆಯುಂ ಪೆಣೆದಿಱಿವ ಪದದೊಳ್

ಕಂ||	ಕಡುಗರ್ಪಿಡಿದೆರಡಬ್ಬದ
	ನಡುವೆ ಬೆಡಂಗಿಡಿದು ತೊಳಗಿ ಪೊಳೆವೆಳಮಿಂಚೊಂ
	ದೆಡೆವುಗುವ ತೆಱದಿನೆರಡಿಭ
	ದೆಡೆವುಗೆ ಮಣಿಕುಂಡಲಾಭಿಧಾನಂ ಖಚರಂ		|| ೮೩ ||

ವ||	ಇಂದ್ರನುಮುಪೇಂದ್ರನುಂ ನೋಡಿ

			- 138 -

ಕಂ||	ಎಡೆವುಗುವುದುಮಾನೆಯನೆಡೆ
	ಯೆಡೆಯಿಂದಳವಡಿಸಿ ನಿಱಿಸೆ ಮಣಿಕಂಡಲನೇಂ
	ಜಡರಿರೊ ವಸಂತಸೇನೆ ದ
	ಲೊಡವುಟ್ಟಿದಳಕ್ಕುಮಿಱಿವ ನಿನಗಂ ತನಗಂ		|| ೮೪ ||

ವ||	ಎಂತೆನೆ ಧಾತಕೀಷಂಡದ ಮೂಡಣ ಮಂದರದ ಪೂರ್ವವಿದೇಹದ ಸೀತಾನದಿಯ
	ಬಡಗಣ ತಡಿಯ ಪುಷ್ಕಳಾವತೀ ವಿಷಯದ ವಿಜಯಾರ್ಧ ಪರ್ವತದ ದಕ್ಷಿಣಶ್ರೇಣಿ
	ಯೊಳಾದಿತ್ಯಪುರಮನಾಳ್ವ ಸುಕುಂಡಲಂಗಮಮಿತೆಗಂ ಸೀತಾನದಿಯ ಬಡಗಣತಡಿಯ
	ಪುಷ್ಕಳಾವತೀ ವಿಷಯದ ಪುಂಡರೀಕಿಣಿಯ

ಕಂ||	ಕುಸುಮಿತ ಬಹಿರುಪವನ ಭೂ
	ಪ್ರಸರದೊಳಿರ್ದಮಿತಕೀರ್ತಿಕೇವಳಿಯಂ ಬಂ
	ದಿಸಿ ಮದ್ಭವ ಪದ್ಧತಿಯಂ
	ಬೆಸಗೊಳೆ ಬೆಸಸಿದಫಾರಿ ದಿವ್ಯಧ್ವನಿಯಿಂ		|| ೮೫ ||

ವ||	ನೀನತೀತಭವದೊಳ್ ಉಪಾರ್ಜಿತೋರ್ಜಿತಪುಣ್ಯನೆಯಾಗಿ ಸೌಧರ್ಮ ಕಲ್ಪದೊಳ್
	ದೇವನಾದೈ ನಿನ್ನ ಮೂವರ್ಮಗಳ್ದಿರೊಳಗಿರ್ವರಲ್ಲಿಯೆ ದಿವಿಜರಾದರ್ ಒರ್ವಳನಂಗ
	ರಾಗರಸ ರಸಿಕತೆಯಿಂದಮಪ್ಸರಃ ಸಮುದಯದೊಳಮರ ವಾರವನಿತೆಯಾದಳ್ ಎಂದು
	ಕೇವಳ ಲೋಚನಂ ಬೆಸಸುವುದುಂ ಎನಗಾಮೂವರುಂ ಮಗಳ್ದಿರಾದಂದಮುಮಂ
	ನಾನಾಭವದಿಂದ ಮತ್ತಣ ಭವದೊಳೆಲ್ಲಿ ಪುಟ್ಟಿಬಂದೆನಂಬುದಮುಂ ಬೆಸಸುವುದೆನೆ
	ಸೌಧರ್ಮಕಲ್ಪ ಸಮುತ್ಪತ್ತಿವರಮಲ್ಲಿಂದತ್ತಣ ಭವಪ್ರಾದುರ್ಭಾವಮುಮಂ ಭವಾವನೀರುಹ
	ವಿದಾರಕುಠಾರಂ ಬೆಸಸಿದಂ ಪುಷ್ಕರವರದ್ವೀಪದ ಪಡುವಣ ಮಂದರದ ಅಪರ ವಿದೇಹದ
	ಸೀತಾನದಿಯ ತೆಂಕಣ ತಡಿಯ ಸರಿದ್ವರ ವಿಷಯದ ವೀತಶೋಕಪುರಮನಾಳ್ದೊಂ
	ಚಕ್ರಧರನೆಂಬೊಂ ಸಕಲ ಚಕ್ರವರ್ತಿ ತದಗ್ರಕಾಂತೆಯರ್ ವಿದ್ಯುನ್ಮತಿಯುಂ ಕನಕಶ್ರೀಯುಮೆಂಬ
	ರೊಳಗೆ ವಿದ್ಯುನ್ಮತಿಗೆ ಪದ್ಮಾವತಿಯೆಂಬಳ್ ಮಗಳ್ ಮತ್ತಿನ ಕನಕಶ್ರೀಗಂ ಪದ್ಮಲತೆಯುಂ
	ಕನಕಲತೆಯುಮೆಂಬ ಮಗಳ್ದಿರಾಗಿ

ಉ||	ದಂಡಿತ ವೈರಿ ಚಕ್ರಧರನೆಂಬ ನೆಗೞ್ತೆಯ ಚಕ್ರವರ್ತಿ ಷ
	ಟ್ಖಂಡಮನೇಕಭೋಗ್ಯಮನನಾಕುಳಮಾಳೆ ಜಿನಾಗಮೋಕ್ತಿ ಕೆ
	ಯ್ಕೊಂಡಿರೆ ಚಿತ್ತಮಂ ಸುತೆಯರುಂ ನೃಪಾಕಂತೆಯರಂ ವ್ರತಂಗಳಂ
	ಕೊಂಡೊರೊಡರ್ಚೆ ಸುವ್ರತ ತಪೋಧನೆ ತಮ್ಮನಣುವ್ರತಂಗಳಂ		|| ೮೬ ||

ವ||	ಅಂತು ನೃಪನಗ್ರಮಹಿಷಿಯರಿರ್ವರುಂ ಮಗಳ್ದಿರ್ ಮೂವರುಂ ಶ್ರಾವಕವ್ರತಂಗಳಂ
	ಕೆಯ್ಕೊಂಡರಲ್ಲಿ ಕನಕಶ್ರೀಯುಂ ಕನಕಲತೆಯುಂ ಪದ್ಮಲತೆಯುಂ ಸಮ್ಯಗ್ದರ್ಶನಮನಸ್ಖಳಿತ
	ಮಾರಾಧಿಸಿ ನಿಜಾಯುರವಸಾನದೊಳ್ ಸಮಾಧಿಪಡೆದು ಮುಡುಪಿ ಸೌಧರ್ಮಕಲ್ಪದೊಳ್

			- 139 -

	ಸಾಮಾನಿಕ ದೇವರಾದೊರ್ ಆ ವಿದ್ಯುನ್ಮತಿಯುಂ ಪದ್ಮಾವತಿಯುಂ ಸುದರ್ಶನೋತ್ತರಮಪ್ಪು
	ಪಾಸಕ ವ್ರತೋಪಪನ್ನೆಯಪ್ಪುದಱಿಂ ಪದ್ಮಾವತಿ ಮೊದಲ ನಾಕದೊಳಚ್ಚರಿಸಿಯಾದಳ್
	ಆ ಕನಕಶ್ರೀಯೆ ನೀಂ ಬಂದಿಲ್ಲಿ ಮಣಿಕುಂಡಳನಾದೆಯೆಂಬುದುಮೆನ್ನ ಮೂವರ್ ಮಕ್ಕಳು
	ಮೆಲ್ಲಿ ಪುಟ್ಟಿದರೆಂಬುದಂ ಎನಗೆ ಬೆಸಸುವುದೆನೆ ಜಂಬೂದ್ವೀಪದ ದಕ್ಷಿಣಭರತದ
	ಮಳಯದೇಶದ ರತ್ನಪುರಮನಾಳ್ವೊಂ ಶ್ರೀಷೇಣನರಸಿಯಪ್ಪ ಸಿಂಹನಂದೆಗಮನಿಂದಿತೆಗಂ
	ಕನಕಲತೆಯಪ್ಪಂದಿನ ದಿವಿಜನುಮೀಪದ್ಮಲತೆಯಪ್ಪ ದೇವನುಮಿಂದ್ರನುಮಪೇಂದ್ರನುಮೆಂಬ
	ಮಕ್ಕಳಾದರಿನ್ನಾ ಪದ್ಮಾವತಿಯೆಂಬಚ್ಚರಸಿಯೆ ತತ್ಪುರದೊಳ್ ವಸಂತಸೇನೆಯೆಂಬ
	ಪಣ್ಯಾಂಗನೆಯಾಗಿರೆ ತದೀಯಾಗ್ರ ಹಸ್ತ ಗ್ರಹ ಗ್ರಹಗ್ರಸ್ತರಿಂದ್ರನುಮುಪೇಂದ್ರನುಮೀಗಳ್
	ಕಾದಿದಪರೆಂಬುದಂ ಬೆಸಸಿದ ಜಿನೇಂದ್ರ ಪಾದಾರವಿಂದಂಗಳ್ಗೆಱಗಿ ಸ್ನೇಹಪಾಶಪಾಶಿತನೆಮಾಗಿ
	ನಿಮ್ಮ ಜ್ಞಾನ ವಿಳಸಮಂ ಬಾರಿಸಲ್ ಬಂದೆನಲ್ಲದೆಯುಂ

ಮ||ಸ್ರ||	ಮಗಳಕ್ಕಂ ತಂಗೆ ತಾಯ್ನಾದಿನಿ ಸೊಸೆ ಮದಮಳ್ಳಜ್ಜಿ ಮುತ್ತಬ್ಬೆ ಮತ್ತ
	ತ್ತಿಗೆ ಕೂಸಿತ್ತತ್ತೆಯೆಂಬೀ ಮೊಱಿಯ ವನಿತೆಯರ್ ಜನ್ಮ ಜನ್ಮಂಗಳೊಳ್ ತಾ
	ಮೆ ಗಡಂ ಬೇಱಾಗಿ ಪುಟ್ಟಿರ್ದನುಭವಿಸುವರೆಂದಂದೆ ಸಂಸಾರದೊಳ್ ಪೇ
	ಸುಗೆ ಗೆಟ್ಟೀ ನಾಣಪುತ್ತಪ್ಪೞಿಜಗಳದೊಳೇನಮ್ಮ ತಕ್ಕೂರ್ಮೆಯುಂಟೇ		|| ೮೭ ||

ಕಂ||	ಎಂಬಿನಿತನಾತನಱಿಪಲೊ
	ಡಂ ಬಿಲ್ಲುಂ ಬೆಱುಗುಮಾಗಿ ತಮ್ಮ ಮನಂ ಕ
	ಯ್ಯಂಬೇಱಿನಧಟುಮಸ್ತ್ರಕ
	ದಂಬಕಮುಂ ಸೋರೆ ತಮ್ಮುತಿರ್ವರುಮಾಗಳ್		|| ೮೮ ||

	ಗೞಗೞ ಸುರಿವಶ್ರುವ ಕೊರ
	ಲಿೞಿವಿನೆಗಂಮೞ್ಗದೞ್ವಮೊೞಗಿಂಗಂ ಪೊಂ
	ಪುೞಿಯೆನಿಸಿದಾತ್ಯನಿಂದೆಗ
	ಮೞಲ್ಗಮಿಂದ್ರನುಮುಪೇಂದ್ರನುಂ ಪದನಾದರ್		|| ೮೯ ||

ವ||	ಆಗಿ

ಕಂ||	ಆಭವದೊಳ್ ತಾಯಾಗಿಯು
	ಮೀಭವದೊಳ್ ತಂದೆಯಾಗಿಯುಂ ನೀನೆಮ್ಮೀ
	ರಾಭಸಿಕ ವೃತ್ತಿಯಂ ವಾ
	ಗ್ವೈಭವದಿಂ ಕಳೆದು ಪೊರೆದೆಯೆಮ್ಮನನಿಂದ್ಯಾ		|| ೯೦ ||

ವ||	ಅಂತುಮಲ್ಲದೆಯುಂ ಸೌಜನ್ಯ ಜ್ಞಾನಾಧೀನ ಮಾನಸನೆಯಾಗಿ ನೀನಿಲ್ಲಿವರಂ ಬಂದೆಮ್ಮಂ
	ಪ್ರಬೋಧಿಸಿದೆಯಲ್ಲದಂದು ಗಭೀರ ಘೋರ ಸಂಸಾರ ಪಾರಾವಾರ ಪಾತಕ್ಕೆ
	ಪಕ್ಕಾಗಲೀಯದಾವೊಂ ಕಾವೊನದಱಿಂದಮೆಮಗೆ ನೀನೆ ಕಲ್ಯಾಣ ಮಿತ್ರನೈ

			- 140 -

	ನಿನ್ನಿಂದಗ್ಗಳಮಪ್ಪೊಡಮರ್ಹತ್ಪರಮೇಶ್ವರನಲ್ಲದೆ ಪೆಱರಿಲ್ಲೆಂದಷ್ಟಾಂಗವೆರಸಿ ಪೊಡವಟ್ಟು
	ಖಚರೇಶ್ವರನಂ ವಿಸರ್ಜಿಸಿ ಸಕಲಕರ್ಮನಿರ್ಜರಾಕರಣ ಕಾರಣ ನಿರಂಜನ ದೀಕ್ಷೆಯಂ
	ಸುಧರ್ಮಮುನಿನಾಥ ಪಾದಪದ್ಮೋಪಕಂಠದೊಳಿಂದ್ರೋಪೇಂದ್ರರ್ ತಾಳ್ದಲೊಡಂ

ಕಂ||	ಬೇಗಂ ಜಿನಚಂದ್ರನ ಮೊಗ
	ರಾಗಂ ಬೇಸಗೆಯ ಬಿಸಿಲೊಳೞಿದ ಹರಿದ್ರಾ
	ರಾಗದ ತೆಱದಿಂ ತನಯ ವಿ
	ಯೋಗದಿನೊರ್ಮೊದಲೆ ಕಂದಿ ಕುಂದಿದುದಾಗಳ್		|| ೯೧ ||

ವ||	ಅಂತು ಪ್ರಿಯಪುತ್ರ ವಿಯೋಗ ವಿಹ್ವಲೀಭೂತ ಚೇತನಯಿಂ ಮೆಯ್ಯಂ ನಿಱಿಸಲಾಱದೆಯುಂ
	ಪರಿಣತ ವಯಸನಾಗಿಯುಂ ಬಾಳಮರಣಮನೆತ್ತಿಕೊಂಡು

ಕಂ||	ನಂಜಿನೊಳೂಡಿದ ಕಂಜಮ
	ನೆಂಜಲಿಸಿದ ಮಧುಪನಂತೆ ವಿಷವಿಷಮ ಕನ
	ತ್ಕಿಂಜಲ್ಕಮನುತ್ಪಲಮೊಂ
	ದಂ ಜನಪತಿ ಕಂಪುಗೊಂಡು ತೂಂಕಂಗೊಂಡಂ		|| ೯೨ ||

ಮ||	ವಿಕಚೇಂದ್ರೀವರ ಪತ್ರ ಪಾತ್ರ ನಟನಂಗೋಪಾಂಗ ಗಂಭೀರ ಕುಂ
	ಭಕಸಂರೇಚಕ ಪೂರಕಂ ಪರಿಮಳೋನ್ಮಿಶ್ರಂ ದಳದ್ರೋಮ ರೋ
	ಮಕುಳಂ ನಂಜನ ಸುಯ್ಯ ಗಾಳಿ ನೃಪನಂ ಕೊಂದಿಕ್ಕಿತಾರ್ ಕಾವರಂ
	ತಕರಾಜಂ ಬಲಗರ್ವಿತಂ ಮುಳಿದೊಡಂ ತಾಯ್ವಾಲೆ ನಂಜಾದೊಡಂ		|| ೯೩ ||

ಉ|| 	ಬಾಯೞಿದೞ್ವ ಮೆೞ್ವಡಿಪ ಡಂಬಿಪ ರಂಡೆತನಕ್ಕೆ ಪೊಣ್ದಭಿ
	ಪ್ರಾಯಮೆ ಸಿಂಹನಂದೆಗಮನಿಂದಿತೆಗಂ ಮೃಗಕಂತಮಾದ ತ
	ತ್ಸಾಯಕಮುರ್ಚೆ ಪೋಗದೆ ಮೃಗೀಯುಗಳಂ ಮಡಿವಂತೆ ಸತ್ತರಾ
	ಘ್ರಾಯಿಸಿ ನೀಲನೀರಜಮನಿಷ್ಟವಿಯೋಗಮನಾರೋ ಸೈರಿಪರ್		|| ೯೪ ||

ವ||	ಮತ್ತಂ ಪುರೋಹಿತನ ಮಗಳಪ್ಪಾ

ಕಂ||	ಸತಿ ಸತ್ಯಭಾಮೆ ವಿಕಸಿತ
	ಶತಪತ್ರ ಪರಾಗಮಾತ್ಮ ನಾಸಾಪುಟ ನಿ
	ಪ್ಪತಿತಂ ಕೊಳೆ ಮಡಿದಳ್ ಮಹಿ
	ಪತಿಯೊಳಮರಸಿಯರೊಳಂ ಪೊದೞ್ದಿರೆ ಮೋಹಂ		|| ೯೫ ||

	ಪಱಿದೆಳಲತೆಯುಮನಿಭಪತಿ
	ಪಱಿದ ನವಾಮ್ರಮುಮನೆಯ್ದೆ ಪೋಲ್ತುವು ಜೀವಂ
	ಪಱಿಪಟ್ಟು ಪೋಗೆ ತನುವಿಂ
	ಕಱಂಗಿ ಕಾಂತಾ ಶರೀರಮುಂ ನೃಪವಪುವುಂ		|| ೯೬ ||

			- 141 -

	ಆದಿತ್ಯವಿರಹದೊಳಮ
	ಕ್ಷೋದತಮಂ ಪರ್ವುವಂತೆ ಜಗಮಂ ಜೀವಂ
	ಪೋದೊಡಮದಂಗರುಚಿ ಬೇ
	ಱಾದುದು ನಡೆಜಂತ್ರಮಲ್ತೆ ನರರ ಶರೀರಂ		|| ೯೭ ||

ವ||	ಅಗಳ್ ಮಂತ್ರಿಪುರೋಹಿತಸೇನಾನಾಯಕಾಂತಃ ಪುರಾವರೋಧಜನಂಗಳ್ ಹಾಹಾಕರುಣ
	ಧ್ವನಿಬಧಿರಿತಾಶಾವಳಯರರಸಂಗಮರಸಿಯರ್ಗಂ ಸತ್ಯಭಾಮೆಗಂ ಶರೀರಪೂಜೆಯಂ ಮಾಡಿ
	ಕರ್ಪೂರಾಗುರು ತುರುಷ್ಕ ಚಂದನ ಹರಿಚಂದನಾದಿ ನಾನಾವಿಧ ಸುರಭಿತರೇಂಧನಂಗಳೊಳ್
	ಶರೀರ ಸಂಸ್ಕಾರ ವಿಧಿಯಂ ವಿಧಿಪೂರ್ವಕಂ ನಿರ್ವರ್ತಿಸಿ ರಾಜ್ಯಾರ್ಹನಪ್ಪಿಂದ್ರನ ಮಗಂ
	ಚಂದ್ರನಂ ಧರಾಭಾರ ಧುರಂಧರಂ ಮಾಡಿದರಿತ್ತ ಶ್ರೀಷೇಣಂಗಮಾ ಮೂವರು
	ಮಂಗನೊತ್ತಮೆಯರ್ಗಮುತ್ತಮಪಾತ್ರ ದಾನದ ದಾನಾನುಮೋದದ ಭೂತಪುಣ್ಯದಿಂ
	ಧಾತಕೀಷಂಡದ ಮೂಡಣ ಮಂದರದುತ್ತರ ದಿಗ್ಭಾಗದೊಳುತ್ತರ ಕುರುವೆಂಬುತ್ತಮ
	ಭೋಗಭೂಮಿ ಸಮುತ್ಪತ್ತಿಸ್ಥಾನಮಾದುದಲ್ಲಿ

ಕಂ||	ಮರಕತಮಣಿ ಕುಟ್ಟಿಮಮು
	ರ್ವರೆ ಚಂಚತ್ಪಂಚ ರತ್ನರುಚಿ ಬೆಳಗು ರಸಂ
	ಪರಮಾನಂದರಸಂ ಸುರ
	ತರುಗಳ್ ಸವಿಯುರಳಿ ಪುರುಳಿಯರಗಿಳಿಯ ರವಂ		|| ೯೮ ||

	ಏಮಾತೊ ಮೊಱಿದು ಪಾಱುವ
	ಕಾಮಶರ ಸ್ಥಿತಿಯೊಳಿರ್ಪ ನೆಱೆಗೊಳ್ವೆಡೆಗಂ
	ಕಾಮಶಿಳೀಮುಖಮಲ್ತೆ ಶಿ
	ಳೀಮುಖಮಾರೆಯ್ದೆ ಪೊಗೞ್ವರುತ್ತರ ಕುರುವಂ		|| ೯೯ ||

	ಅಭಿನುತ ಕಲ್ಪ ಮಹೀಜ
	ಪ್ರಭೆಗಳಿನಲ್ಲಿರುಳ ಪಗಲ ರುಚಿ ವಿಷಯವಿಭು
	ಪ್ರಭುತೆಯ ಮನೋಭವನಜ
	ನ್ಮ ಭೂಮಿ ತದ್ಭೋಗಭೂಮಿ ಭೂಮಿವಿಭಾಗಂ		|| ೧೦೦ ||

	ಅಮರವಿಮಾನಮುಮಹಿಪತಿ
	ವಿಮಾನಮುಂ ನಾಕನಾಗಲೋಕಂಗಳೊಳು
	ತ್ತಮಮಲ್ತಿವರ್ಕ್ಕಮತ್ಯು
	ತ್ತಮಮುತ್ತಮ ಭೋಗಭೂಮಿ ಭವನಾವಳಿಗಳ್		|| ೧೦೧ ||

ವ||	ಮತ್ತಮಲ್ಲಿ

			- 142 -

ಮ||	ಜಳದಗ್ರೀಷ್ಮ ಹಿಮಂಗಳಿಲ್ಲ ಮೊಳೆವುಲ್ನಾಲ್ಕಂಗಳುಳಂಗಳ್ವರಂ
	ಬಳಗಂ ತಣ್ಪಿನ ಬಿಣ್ಪಿನಂತೆಸಗುಗುಂ ಸೌಲಭ್ಯಮಾಂದ್ಯಂಗಳಂ
	ತಳದುದ್ಯಾನಭವಾನಿಳಂ ಸರಸಿಜಂ ಹೈಮಂ ವನಂ ಕೋಕಿಳಾ
	ಕುಳಮಬ್ಜಾಕರಮಂಬುವಿಷ್ಕಿರಚಿತಂ ನೀಚೋಚ್ಚನೀರೋಪಮಂ		|| ೧೦೨ ||

ವ||	ಅದಲ್ಲದೆ ಚೋರ ಡಾಮರಾಕ್ರಾಂತಿಯುಮಿೞ್ದಿಯ ಪಸವಿನ ಪೆಸರ್ವೆಸರುಂ ಸ್ವಾಮಿ
	ಭೃತ್ಯಸಂಬಂಧದ ದೆಸೆಯುಂ ಬಡವರ್ ಬಲ್ಲಿದರೆಂಬ ದೇಶಭಾಷೆಯುಂ ಆಯಿಲದಳುಪಿನಿೞಿ
	ವಿಱಿಯುಂ ಕುತ್ತದ ಮಱುಕದ ಚಿತ್ತವೃತ್ತಿಯುಮಪಮೃತ್ಯುವಿನ ಸತ್ವಭಾಧೆಯ
	ಗಂಧಾಗಂಧಮುಮಿಲ್ಲಿನ್ನಾ ಭೋಗಭೂಮಿಗಳುತ್ತಮ ಮಧ್ಯಮ ಜಘನ್ಯಭೇದದಿಂ
	ತ್ರಿವಿಧಮಕ್ಕುಮಲ್ಲಿಯಾರ್ಯರ ಸಂಹನನಂಗಳ್

ಕಂ||	ಪರಮಪ್ರಮಾಣಮಱು ಸಾ
	ಸಿರಂಬರಂ ಮತ್ತೆ ಮಧ್ಯಮಸ್ಥಿತಿ ನಾಲ್ಛಾ
	ಸಿರಮಧಮಮಾತ್ರಮಿರ್ಛಾ
	ಸಿರಂ ಶರಾಸನಮದು ಕ್ರಮಕ್ರಮದಿಂದಂ		|| ೧೦೩ ||

ಮ||	ಬದರಾಕ್ಷಾಮಲಕ ಪ್ರಮಾಣಮಶನಂ ತ್ರಿದ್ವ್ಯೈಕ ಸಂಖ್ಯಾತ ಮಾ
	ತ್ರದೋಳಾಯುಷ್ಯದ ಸಂಖ್ಯೆ ಮೂಱೆರಡುಮೊಂದೊಂದಲ್ಲಿ ಪಲ್ಯೋಪಮಂ
	ಪದೆದಿತ್ತುತ್ತಮ ಮಧ್ಯಮಾಧಮ ಮಹಾ ಸತ್ಪಾತ್ರದಾಹಾರ ದಾ
	ನದಿನಾಭೂಮಿಗಳೊಳ್ ಕಷಾಯ ರಹಿತ‌ರ್ ಪರ್ಯಾಯದಿಂ ಪುಟ್ಟುವರ್		|| ೧೦೪ ||

ವ||	ಮತ್ತಮುತ್ತಮ ಭೋಗಭೂಮಿಯ ದಂಪತಿಗಳೆ ಶುಕ್ಲಶೋಣಿತಂಗಳೊಂದೊಂದಱೊಳೊಂದಿ
	ಗರ್ಭಶಯನದೊಳ್ -

ಕಂ||	ಪರ್ವಿ ನಿಲೆ ಕಲಿಲ ಘನ ಪೇ
	ಷ್ಯರ್ವುದಪರಿಣತಿಯನುಕ್ರಮಂ ನೆಱೆವುದುಮಿ
	ರ್ವಿರ್ವರೆ ನವಮಾಸಾಂತದೊ
	ಳೊರ್ವುಳಿಯೊಳಮಳ್ಗಳಾಗಿ ಸಂಕ್ರಮಿಪರವರ್‌		|| ೧೦೫ ||

ವ||	ಸಂಕ್ರಮಿಸಿ

ಉ||	ಪುಟ್ಟಿದ ಜೀವರಾಶಿ ಮಿಥುನತ್ವದೊಳಲ್ಲದೆ ಪುಟ್ಟದಾತ್ಮಜರ್
	ಪುಟ್ಟಿರೆ ಸೀಂತುಮಾಗುಳಿಸಿಯುಂ ಪಿತೃಗಳ್ ಕರಗುತ್ತೆ ಸಗ್ಗದೊಳ್
	ಪುಟ್ಟುವರಬ್ಬೆದಾದಿ ಪರಿಚಾರಕರೀಱಿಲ ಕಾಪು ಕಾಪೆ ಕೂ
	ರ್ತಿಟ್ಟವರಾತ್ಮಪುಣ್ಯಮೆ ವಿಪುಣ್ಯರನೋಳಿಯೆ ಕಾಪು ಕಾಗುಮೇ		|| ೧೦೬ ||

			- 143 -

ವ||	ಅಂತವರ್ ಕರ್ಕಟಕೇಶ ಚರ್ಮರಾಗಿ ಪುಟ್ಟಿ ಪೂರ್ವೋಪಾರ್ಜಿತ ಸುಕೃತಮಹೀರುಹ
	ನಿಶಾಕರ ನಿಜಾಂಗುಳಿನಿಸ್ರವದ್ದುಗ್ಧಾಜ್ಯಧಾರೆಯ ಸವಿಯಂ ಸೇವಿಸಲೇೞು ದೆವಸಂಗಳುಂ
	ಪೋಗೆ ವೋಗೆ

ಚಂ||	ತಡೆಯದೆ ಕುಳ್ಳಿರಲ್ ತುರಿಪದಿಂ ತೆಮೞಲ್ ತದನಂತರಂ ತಳ
	ರ್ನಡೆ ನಡೆಯಲ್ ಬೞಿಕ್ಕೆ ಪದುಳಂ ನಡೆಯಲ್ ಕಳೆಯೆಲ್ಲಮಂ ಕಲಲ್
	ಜಡರೆನಲೀಯದೋದನಱಿಯಲ್ ನವಯವ್ವನರಾಗಿ ಚೆಲ್ವನ
	ಚ್ಚುಡಿದಿಡಿರ್ದ ಲಕ್ಷಣದಿನಾಂತಿರಲಂತವರಂತು ನೋಂತರಾರ್		|| ೧೦೭ ||

ವ||	ಅಂತು ನಾಲ್ವತ್ತೊಂಬತ್ತು ದಿವಸದಿಂ ಬೞಿಯಮವರ್ಗಂ ಜೀವನೋಪಾಯ ಭೋಗೋಪ
	ಭೋಗ ವಿತರಣ ನಿರತ ಸುರತರು ಪ್ರಕರಂಗಳೊಳ್

ಕಂ||	ಮದಿರಾಭರಣಾಂಬರಸುರ
	ಭಿದಾಮ ವಾದಿತ್ರಮತ್ರ ಭೋಜನ ನಾನಾ
	ಸದನ ಪ್ರದೀಪ ತೇಜೋಂ
	ಗದ ಪತ್ತುಂ ತೆಱದನಲ್ಪಕಲ್ಪಕುಜಂಗಳ್		|| ೧೦೮ ||

ವ||	ಒಳವವಱೊಳ್

ಕಂ||	ಈಗುಂ ಮಿಥುನರ್ಕಳ್ಕುರೆ
	ರಾಗದ ರತದೊದವನೀವ ಕಣ್ಗಂ ಮನಕಂ
	ರಾಗಮನೀಯದ ಸವಿಯ ಸ
	ಮಾಗಮಮಂ ಪಡೆವ ಮಧ್ಯಮಂ ಮದ್ಯಾಂಗಂ		|| ೧೦೯ ||

	ಪೊಳೆವ ಮಣಿಮಕುಟಮೆಕ್ಕಾ
	ವಳಿ ಹಾರಂ ಕಟಕಮುದರಬಂಧಂ ಮಣಿಮೇ
	ಖಳೆ ಮಕರಕುಂಡಳಂ ತೋ
	ಳ್ವಳೆಯೆಂಬಿವನವರ್ಗೆ ಭೂಷಣಾಂಗಂ ಕುಡುಗಂ		|| ೧೧೦ ||

	ಕುಡುಗಂ ಚಿತ್ರಾವಳಿ ಪೞಿ
	ಯಡವಟ್ಟಿ ಸುವರ್ಣ ಚೇಲಮುಂ ತಿವಟಂ ಪೂ
	ವಡೆ ಕರ್ಮಂ ನೆರವಂ ಮಣ
	ಲೆಡೆಯಂಟೆ ರತ್ಯಂಗ ವಸನಮಂ ವಸನಾಂಗಂ		|| ೧೧೧ ||

	ಅದಿರ್ಮುತ್ತೆಯ ವಕುಲದ ನಾ
	ಗದ ಪೊಂಗೇದಗೆಯ ಹೇಮ ತಾಮರಸದ ಕುಂ
	ದದ ಬಣ್ಣವಾಸಿಗಂಗಳ
	ನುದಾತ್ತಮಾಲ್ಯಾಂಗ ಮಹಿರುಹಂ ಕುಡುತಿರ್ಕುಂ		|| ೧೧೨ ||

			- 144 -

	ಅನವರತವಿತತ ಸುಷಿರಾ
	ವನದ್ಧ ಘನತತ ವಿಚಿತ್ರ ಭೇದ ನಿನಾದಂ
	ಜನಯಿಸೆ ತೂರ್ಯಾಂಗಂ ಕನ
	ದನೋಕಹಂ ಪಲವು ತೆಱದ ಪಱೆಗಳನೀಗುಂ		|| ೧೧೩ ||

	ಅಹರಹರಭಿನವ ಮಣಿರುಚಿ
	ರಹಾಟಕ ಪ್ರಕರ ವಿರಚಿತಂಗಳನೆಂದುಂ
	ಬಹು ಭಾಜನಂಗಳಂ ನಿ
	ರ್ವಹಿಸುವುದವರವರ್ಗೆ ಭಾಜನಾಂಗ ಮಹೀಜಂ		|| ೧೧೪ ||

	ಉದರ ಸಮಾಗ್ನಿಯ ಚಿಹ್ನದ
	ಪದದೊಳ್ ವೈದ್ಯೋಕ್ತನಪ್ಪ ಬಾಣಸಿಗನವೋಲ್
	ತ್ರಿದಶಾಮೃತಾನ್ನಮಂ ಕುಡು
	ವುದವರ್ಗೆ ಭೋಜ್ಯಾಂಗ ತುಂಗ ಕಲ್ಪಮಹೀಜಂ		|| ೧೧೫ ||

	ಎಸೆವ ಪವಡಿಸುವ ಮನೆ ಚಿ
	ತ್ರಸಾಲೆ ಸುರತಾಲಯಂ ಮಹೀಗೃಹಮಾರೋ
	ಗಿಸುವ ಮನೆ ಮಂಡಪಂ ಗುಣ
	ಣೆಸಾಲೆಯೆಂಬಿನಿತುಮಂ ಗೃಹಾಂಗಂ ಕುಡುಗುಂ		|| ೧೧೬ ||

	ತೞತೞಿಸಿ ತೊಳಗಿ ಬೆಳಗುವ
	ವಿಳಸನ್ಮಣಿಕಿರಣಶಿಖಿಯ ಬಳಗದ ಬೆಳಗಂ
	ತಳೆದೆಸೆವ ತಾಣದೀವಿಗೆ
	ಗಳನವರ್ಗೀಗುಂ ಪ್ರದೀಪ ದೀಪಾಂಗಕುಜಂ		|| ೧೧೭ ||

	ಇಡಿದಡರೆ ಕೊಂಡ ಕುಸುಕಱಿ
	ಕಡುಗೞ್ತಲೆ ತಲೆಯನತ್ತದೊತ್ತರಿಸದಣಂ
	ಸೊಡರದೆಲೆ ಮಿಡುಕದಿರೆ ನೆಲೆ
	ಸೊಡರ್ಗಳನಾ ಜ್ಯೋತಿರಂಗತರು ಕುಡುತಿರ್ಕುಂ		|| ೧೧೮ ||

ವ||	ಮತ್ತಂ ಪೆಱವುಮಱಿಕೆಯ ಸುರತರು ನಿಕರಂಗಳೊಳ್
	
ಕಂ||	ಕರಗದವರಂತೆ ಸೂೞಾ
	ಯ್ತರಂತೆ ಕಂಚುಕಿಗಳಂತೆ ಪಡಿಯಱರಂತ
	ಜ್ಜರಗುಜ್ಜರಂತೆ ಮನದಣು
	ಗರಂತೆ ಮೇಳದವರಂತೆ ನೆರೆದೋಲಗಿಕುಂ		|| ೧೧೯ ||

ವ||	ಅಂತೆನಿಸುವನೇಕ ಸುರತರುವಿಕೀರ್ಣ ಭೋಗೋಪಭೋಗಂಗಳುಮಮನವರತಮನು
	ಭವಿಸುವಾರ್ಯರೊಳ್

			- 145 -

	ಮುಳಿಸು ವಿಘೂರ್ಣನಂ ತಿಳಿವುದಂಬು ಪರೋನ್ನತಿ ತತ್ತರಂಗ ಸಂ
	ಕುಳವಮರ್ದಪ್ಪು ತೆಪ್ಪಮೆರ್ದೆಗೊಂಡ ರಸಂ ರಸ ಮಕ್ಷಿಕಾಂತಿ ಮೀಂ
	ಬೊಳಪೆನೆ ಮೇರೆದಪ್ಪಿದ ರತಾಮೃತವಾರ್ಧಿಯನೀಸಿ ಮೂಡುತುಂ
	ಮುಳುಗುತುಮಿರ್ಪರಲ್ಲ ದವರ್ಗಾವುದು ಮತ್ತಿನ ಕಜ್ಜದುಜ್ಜುಗಂ		|| ೧೨೦ ||

	ಧರೆಯ ಲಲಾಟಮುತ್ತರಕುರೂರ್ವರೆ ಧಾರಿಣಿಗುತ್ತಮಾಂಗಮು
	ತ್ತರಕುರುದೇಶಮುರ್ವರೆಯ ಕತ್ತುರಿಯೊಪ್ಪುವ ಪತ್ರಭಂಗಮು
	ತ್ತರಕುರುಧಾತ್ರಿ ಮೇದಿನಿಯ ಹಸ್ತ ವಿಳಾಸದ ಹೇಮಪದ್ಮಮು
	ತ್ತರಕುರುಭೂಮಿಯೆಂದಿನಿತನಲ್ಲದೆ ಬಣ್ಣಿಪನೆಂತು ಬಣ್ಣಿಪೊಂ		|| ೧೨೧ ||

ಮ||	ಅಣಿಮಾದೃಷ್ಟಗುಣಂಗಳಿಂ ನೆಲೆಗಳಿಂ ಮೇಗಾರ್ಯರಿಂದೆಂದು ಟೆಂ
	ಟಿಣಿಸುತ್ತಿರ್ಪುದು ತಮ್ಮ ಮೆಚ್ಚುಗುಡೆ ಪೆತ್ತಾಮಾರ್ಯರ ಕ್ರೋಧರು
	ಲ್ಬಣರಿಂದ್ರಾದಿಗಳಾರ್ಯರಾರ್ಯಚರಿತರ್ ನೋಕರ್ಮ ನೋದುಃಖ ಭೀ
	ಷಣಮೆಂದುಂ ಸುರ ನಿರ್ವಿಶೇಷ ಸುಖ ಸರ್ವಸ್ವಂ ಕುರೂರ್ವೀತಳಂ 	|| ೧೨೨ ||

ವ||	ಅಂತು ನಾಕಕ್ಕಮುಚ್ಚನೀಚ ವಿಚಾರದೊಳ್ ಸಮಾನಮುಂ ಮೇಗುಮಾದುತ್ತಮಭೋಗ
	ಭೂಮಿಯೊಳುರ್ವರಾಸ್ಯ ತಿಲಕನಪ್ಪ ಶ್ರೀಷೇಣನುಂ ಸಿಂಹನಂದೆಯುಮನಿಂದಿತೆಯುಂ
	ಸತ್ಯಭಾಮೆಯುಂ

ಮ||	ಗರಳೇಂದೀವರವಾಸಿತೋಗ್ರವಿಷಮಂ ಪುಣ್ಯಾಮೃತಂ ನಿರ್ವಿಷೀ
	ಕರಣಂ ಗೆಯ್ದವೊಲೊರ್ಮೆಗೊರ್ಮೆಗೆರ್ದೆಯೊಳ್ ಬೈತಿಚ್ಚೆಯೊಳ್ ಕೂರ್ಮೆತ
	ಳ್ತಿರವಿಂ ಮಚ್ಚುಗೆವೆತ್ತ ಪತ್ತುಗೆಯಿನಂತಾ ನಾಲ್ವರಂದಿರ್ವರಿ
	ರ್ವರೆ ಯುಗ್ಮದ್ವಯಮಾದರೇಂ ಸಫಲಮೋ ಸತ್ಪಾತ್ರದಾನೋದಯಂ		|| ೧೨೩ ||

ಕಂ||	ಪ್ರಮದೆಯರಾ ನೃಪದಾನಾ
	ನುಮೋದದಿಂದಲ್ಲಿ ಬಂದು ಪುಟ್ಟಿದರೇನು
	ತ್ತಮಮೊ ಮುನಿದಾನ ದಾನಾ
	ನುಮೋದ ಸುಕೃತಾಗ್ರಗಣ್ಯ ಪುಣ್ಯಮಗಣ್ಯಂ		|| ೧೨೪ ||

ವ||	ಅಂತಲ್ಲಿ ಜಿನಚಂದ್ರನೆನಿಪ ಶ್ರೀಷೇಣನುಂ ಸಿಂಹನಂದೆಯುಂ ಮಿಥುನರಾದರ್ ಭಾವ
	ಶುದ್ಧಿ ವಿಶೇಷದಿಂದಮನಿಂದಿತೆಯುಮಾರ್ಯನಾಗೆ ಸತ್ಯಭಾಮೆ ತದಾರ್ಯೆಯಾದಳಿಂತು

ಕಂ||	ತವದ ಪುರಾತನ ಭವಬಂ
	ಧವಿಸ್ಫುರತ್ಪ್ರೇಮಮಂತೆ ಬಂದವರ್ಗೆ ಪುನ
	ರ್ನವಮಾದುದು ಪರಕಾಯ
	ಪ್ರವೇಶದುಪಯೋಗಯೋಗಿಯಂತಾಭವದೊಳ್		|| ೧೨೫ ||

			- 145 -

ಮ||	ಕಳಗೇಯಂ ಬಗೆಗೊಂಡ ರೂಪು ಕುಸುಮಾಮೋದಂ ರಸಾಸ್ವಾದಮ
	ಗ್ಗಳಮಪ್ಪಂಗಜರಾಗಮೆಂಬಿವಿನಿತುಂ ತಳ್ಬೊಯ್ಯೆ ಪಂಚೇಂದ್ರಿಯಂ
	ಗಳೊಳಾರ್ಯೋತ್ತಮನುತ್ತಮಾರ್ಯವೆಸರವ್ಯಾಬಾಧದಿಂ ಮೂಡುತಂ
	ಮುಳುಗುತ್ತಂ ತಣಿದಂ ಸುಖಾಂಬುನಿಧಿಯೊಳ್ ಸೌಜನ್ಯ ಕಂದಾಂಕುರಂ		|| ೧೨೬ ||

			- ಗದ್ಯ -
		ಇದು ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ ನಿರ್ವರ್ತಿತಮುಂ
		ಅಮ್ಮನ ಭಕ್ತಾನಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ಷಷ್ಠಾಶ್ವಾಸಂ

			- 147 -

			ಸಪ್ತಮಾಶ್ವಾಸಂ

ಕಂ||	ಶ್ರೀಕುರುಭೂಮಿಭವಂ ದಿ
	ವ್ಯಾಕೃತಿ ಜಿನಚಂದ್ರದೇವನಿರೆ ಪರಸಲ್ ಬಂ
	ದಾಕಾಶ ಚಾರಣ‌ರ್ ತಪ
	ದಾಕಾರಮೆ ರೂಪುಗೊಂಡು ಬಂದಂತಾಗಳ್		|| ೧ ||

	ತಾಗೆವರೆ ಗಗನಚಾರಣ
	ರಾಗಮನಮನಱಿದು ನಾಲ್ವರುಂ ನಡೆದಿದಿರಂ
	ಪೋಗಿ ಮುನಿಪಾದಪದ್ಮ ಪ
	ರಾಗಪರಾಗತ ಲಲಾಟತಟಮಂ ತಳದರ್		|| ೨ ||

ವ||	ಅಂತು ಯಶೋಧರ ಗುರುಚರಣ ಸರಸೀರುಹ ಮಕರಂದ ಬಿಂದು ಸಂದೋಹ ಚಂದ್ರಕಬಲ
	ಚಂದ್ರಕಿತ ಮುಖಚಂದ್ರರಾಗಿ ಸಮುತ್ತುಂಗಾಸನದೊಳಿರಿಸಿ ಧರ್ಮಮಂ ಬೆಸಗೊಳೆ
	ಸಂಕ್ಷೇಪದೊಳ್

ಕಂ||	ಸದಲಂಕಾರೋದಾರಂ
	ವದನೇಂದು ಸುಧಚ್ಛಟಾಂಬು ಪಸರಿಸೆ ಮೊದಲಿಂ
	ತುದಿವರಮುಚಿತಾಪ್ತಾಗಮ
	ಪದಾರ್ಥಸೂತ್ರ ಪ್ರಪಂಚಮಂ ಮುನಿ ನುಡಿದಂ		|| ೩ ||

ಕಂ||	ದೋಷೇತರನಾಪ್ತಂ ತ
	ದ್ಭಾಷಿತಮಪಹಿಂಸಮಾಗಮಂ ಷಡ್ಭೇದಾ
	ಕ್ಲೇಶನ ಪದಾರ್ಥಮಿದೆ ಗಂ
	ಡೂಷಂ ನಿನಗಕ್ಕೆ ದುರಿತ ಕಫ ವಿಳಯನದೊಳ್		|| ೪ ||

ಮ||	ಕೊಲೆಯೆಂದೊಂದನಸತ್ಯಮೆಂಬೆರಡನನ್ಯಾರ್ಥಕ್ಕೆ ಕಣ್ಣಿಟ್ಟು ಪಂ
	ಬಲಿಸುತ್ತಿರ್ಪಿರವಿಂದೆ ಮೂಱನೆ ಪರಸ್ತ್ರೀಯೆಂದು ನಾಲ್ಕಂದನಾ
	ಕುಲಮೆಂದಯ್ದನನಾಕುಳಂ ತೊಱೆದೊಡೇಂ ಹೃಲ್ಲಾಸಮೇ ದೋಷಮೇ
	ಮಲಮೇ ತಲ್ಲಣಮೇ ಕೃತಾಂತ ಭಯಮೇ ಸಂತಾಪಮೇ ಬೇವಸಂ		|| ೫ ||

ಕಂ||	ಈವ್ರತಗಣಮಣಮಾದೊಡ
	ಣುವ್ರತಮಾ ಶ್ರಾವಕಂಗೆ ಗುರುತರವಿಧಿಯಿಂ
	ಪ್ರವಜಿತದೆ ನಿಲೆ ನೆಲಸೆ ಮ
	ಹಾವ್ರತಮಕ್ಕುಂ ಜಿನಾಗಮಾಂಭೋನಿಧಿಯೊಳ್		|| ೬ ||

			- 148 -

	ಆ ವ್ರತ ಶಿತಾಸಿ ಸಂಸಾ
	ರವ್ರತತಿಚ್ಛೇದಮಕ್ಕುಮಾ ಸಂಸಾರಂ
	ತೀವ್ರತರ ದುಃಖದಂ ನಾ
	ಳೀವ್ರಣಸದೃಶಂ ಶರೀರಿಗದ ಕಿಡೆ ನೆಗೞಿಂ		|| ೭ ||

ಮ||	ತವದಾಯುಷ್ಯದ ಕುಂದದಂದದ ಬಿಯಂಗೆಯ್ದುಂ ಪವಣ್ದೋಱದು
	ದ್ಭವದೇ ನೋಂತೆನೆನಿಪ್ಪ ರೂಪಿನ ಮನಂಗೊಡಿರ್ಪ ಲಾವಣ್ಯದೊ
	ಪ್ಪುವ ನೇಪಥ್ಯದಮರ್ಕೆ ನಿಲ್ಲವನಿಮೇಷೇಂದ್ರಾದಿಗಳ್ಗೆಂದೊಡಾ
	ರ್ಗಿವು ನಿಲ್ಕುಂ ನವಸಾಂಧ್ಯರಾಗ ಹಿಮರುಂದ್ರೇಂದ್ರಾಯುಧೋದ್ಭಾಸಿಗಳ್		|| ೮ ||

ವ||	ಎಂದು ಪ್ರತಿಬೋಧಿಸಿ

ಮ||	ನಿಟಲನ್ಯಸ್ತ ಕರಾಬ್ಜಸಂಪುಟ ವಿನಮ್ರಾತ್ಮಾಂಗರಂ ಭಕ್ತಿಲಂ
	ಪಟರಂ ತನ್ಮುನಿ ಧರ್ಮವೃದ್ಧಿ ನಿಮಗೆಂದಾ ನಾಲ್ವರಂತಸ್ತಮಃ
	ಪಟಮಂ ಪಿಂಗಿಸಿ ಭೋಗಭೂಮಿಜರ ಕಣ್ಗಾಗಳ್ ನಭೋಮಾರ್ಗ ಪ
	ರ್ಯಟನರ್ ಶಿಕ್ಷಿಸಿ ಪೋದಾರಾತ್ಮ ನಿಯಮಕ್ಕತ್ತಾರ್ಯರಿತ್ತನ್ನೆಗಂ		|| ೯ ||

ವ||	ನಿಜಪ್ರತಿಬಂಧ ಕಲ್ಪಪಾದಪೋದ್ಯಾನದೊಳೊಂದು ದಿವಸಂ ತೊೞಲ್ದು ನೋಡುತ್ತಂ ವೈಶ್ರ
	ಮಣ ನಿಮಿತ್ತಮೊಂದು ಪುಳಿನತಳೋದ್ದೇಶದೊಳ್ ಕುಳ್ಳಿರೆ

ಚಂ||	ವನರುಹಮೆಡ್ಡಮಪ್ಪ ಮೊಗಮಾದ ತಳಿರ್‌ತಳಮಾದ ಕೋಕಿಳ
	ಧ್ವನಿ ಸರಮಾದ ಪಣ್ಣಡಕೆ ಬಾಯ್ದೆಱಿಯಾದೆಳವಳ್ಳಿಯೇೞ್ಗೆ ನೂ
	ತನ ತನುವಾದ ಮಲ್ಲಿಗೆಯ ತುಂಬಿಯ ಕೂಟಮೆ ನೋಟಮಾದ ನಂ
	ದನವನ ಲಕ್ಷ್ಮಿಕಣ್ಗೆಸೆದು ತನ್ನನೆ ನೋಡಿಸಿದಳ್ ತದಾರ್ಯರಿಂ		|| ೧೦ ||

ವ||	ತದನಂತರಂ ನಿಜಾವಾಸಕ್ಕೆ ಪೋಗಿರ್ದು ಪಲವುಂ ಕಾಲಮನಂಗರಾಗರಸೈಕ ನಿಷ್ಠಿತರುಂ
	ಮದನಾದ್ವೈತವಾದ ಸಮಯಯುಗಳಂಗಳಂ ಕಂತುವೆ ಪರಮಾತ್ಮನಾಗೆ ತನ್ಮತಮೆ
	ಸಿದ್ಧಾಂತಮಾಗೆ ಕಾಮುಕೀ ಕಾಮುಕರೆ ಸಧರ್ಮರಾಗೆ ಮುಂಪುಟ್ಟಿದಾಚಾರ್ಯ
	ರಾಚಾರ್ಯರಾಗೆ ಸುರತ ಸುಖಮೇ ಸಂಸಾರನಿರತ ಸುಖಮಾಗೆ ಪ್ರಾಣೇಶ್ವರರ ಸಂಸರ್ಗಮೆ
	ಸ್ವರ್ಗಮಾಗೆ ನಿಜಾಯುಃಪಲ್ಯೋಪಮ ತ್ರಯಾವಸಾನಮೆಯ್ತರೆಯುಂ ಕಾಮಾಂಧರಾಗಿ

ಕಂ||	ಬಗೆಯಿದಿರೆಯಿರೆ ಕೃತಾಂತಂ
	ಬಗೆದಂ ಪೆಱತೊಂದನಾರ ಪುೞುವಗೆಯುಮವಂ
	ಬಗೆಯದಿರೆ ನಿಮಿರ್ಗುಮಾತಂ
	ಬಗೆದೊಡೆ ಬಗೆದಂತೆ ಬಗೆದ ಬಗೆ ನಿಮಿರ್ದಪುದೇ		|| ೧೧ ||

ವ||	ಅಂತು ಪರಲೋಕಪ್ರಾಪ್ತರಾಗಿ

			- 149 -

ಮ||	ಬನದಿಂದಂ ಬನದಾನೆಗಳ್ ಪಿಡಿಗಳು ಮುಂದಿಟ್ಟು ಪೋಪಂತೆ ಕಾ
	ಮಿನಿಯರ್ಕಳ್ವೆರಸಾರ್ಯರಾತ್ಮತನುಗಳ್ ತತ್ಕಾಲದೊಳ್ ಮಾಯಮಾ
	ಗೆ ನೆೞಲ್ವಚ್ಚೆಯ ರೂಪಿನಂತೆ ತಳರ್ದರ್ ಸೌಧರ್ಮ ಕಲ್ಪಕ್ಕೆ ಭಾ
	ವನೆ ಜೈನೋಕ್ತಿಯೊಳಾಗೆ ದುರ್ಗತಿಗಮಾ ಜೀವಕ್ಕಮೇಂ ಸಮ್ಮದಂ		|| ೧೨ ||

ವ||	ಅಂತು ಮೊದಲ ಕಲ್ಪದ ಶ್ರೀನಿಳಯ ವಿಮಾನದೊಳ್ ಶ್ರೀಷೇಣಾರ್ಯಂ

ಕಂ||	ಉಪಪಾದ ಭವನತಳ್ಪದೊ
	ಳುಪಚ್ಛದಾಚ್ಛಾದ್ಯ ತಳದೊಳನವದ್ಯದೊಳ
	ಗ್ಲಪಿತನಿರೆ ಪಾಸಿನೊಳ್ ನೂ
	ಸೆ ಪಾಸು ಕೃತಿಗೆಂದು ದಿವಿಜರುಲಿದರ್ ತಮ್ಮೊಳ್		|| ೧೩ ||

ವ||	ಅಂತಾತನವತರಿಸಿ ಗಂಗಾತರಂಗ ತರಳದುಕೂಲವಸನಾಂತರೀಯೋತ್ತರೀಯಂ ಅಭಿನವ
	ಸುಜಾತ ಪಾರಿಜಾತಸುಮನಶ್ಶೇಖರಂ ಅನರ್ಘರತ್ನಮಣಿಮಕುಟಕಿರೀಟ ಮಯೂಖ
	ಮಾಲಿಕಾಪರಿಚಿತ ಪ್ರಭಾಕದಂಬಕ ಪ್ರತಿಬಿಂಬಿತವಿಮಾನ ಭಿತ್ತಿವಿತಾನಂ ಪ್ರಲಂಬ
	ಕರ್ಣಾಭರಣ ಮಕರಿಕಾವಿತಾಡ್ಯ ಮಾನಕಪೋಲಫಲಕಂ ಅವತಂಸೀಕೃತಸುಂದರ
	ಮಂದಾರಪ್ರತಿನವಪ್ರವಾಳಂ ಏಕಾವಳೀವಿಳಾಸಾಪಹಸಿತಾಮೃತಡಿಂಡೀರಪಿಂಡ
	ಪಾಂಡುರಂ ಉಪಾಸನಾಗತ ಶಾರದ ಶಶಾಂಕಶಂಕಾಜನನ ಮನೋಹರ ಹಾರಂ
	ಅಂಘ್ರಿನಖಕಿರಣಾಚ್ಛಾರಣ ಸಂಕಾಶ ಮೌಕ್ತಿಕ ಪದಬಂಧಂ ಆ ದೇವಂ ಶ್ರೀದೇವನಾಮಮಂ
	ತಾಳ್ದಿ -

ಚಂ||	ಸುರಧನುವಂ ವಿಮಾನಮಣಿಕುಟ್ಟಿಮಮಾ ಶರದಭ್ರಮಂ ನಿಜಾ
	ಸ್ತರಣದುಪಚ್ಛದಂ ಪೊಳೆವ ಮಿಂಚಿನ ಗೊಂಚಲನಂಚಿತೋತ್ತಮಾ
	ಭರಣದ ದೀಪ್ತಿ ತೋರವನಿಯಂ ಪೊಸಮುತ್ತಿನ ಲಂಬಣಂ ನಿರಾ
	ಕರಿಸೆ ವಿಮಾನಮಂ ಜಲದ ಯಾನಮೆ ಗೆತ್ತಮರೇಂದ್ರ ನಾಯಕಂ		|| ೧೪ ||

ವ||	ಕನಸಿದು ನೆನಸೆಂದು ನಿಶ್ಚೈಸಿ ಮನದೊಳಿಂತೆಂದು ಬಗೆಗುಂ -

ಉ||	ಭೋರ್ಗರೆವಷ್ಟ ತೂರ್ಯರವಮಾರ್ಗೆ ಜಯಧ್ವನಿಯಾರ್ಗೆ ಪೇೞಿಮಾ
	ನಾರ್ಗೆ ವಿಮಾನಮಾರ್ಗುಲಿವ ಮಂದಿಗಳಾರ್ಗೆ ಸುಖಾಮೃತಾಬ್ಧಿ ತಾ
	ನಾರ್ಗಿದಭೂತಪೂರ್ವಮೆನಗೆಂದಮರಂ ಬಗೆದಂ ವಿಮೋಹಮಾ
	ರಾರ್ಗೆ ಭವಾಂತರಾಗಮದೊಳಾಗಳೆ ಪುಟ್ಟವೆ ಗರ್ಭಸಂಧಿಯೊಳ್		|| ೧೫ ||

ವ||	ಆತನ ಪ್ರಾಪ್ತಪೂರ್ವ ಸುಖವಿಸ್ಮಯ ಸ್ಮೇರ ಮುಖಕಮಳಂ ವಿದಿತಾವಿದಿತ ವೃತ್ತಾಂತಂ
	ಅತ್ಯಂತ ಸಂತೋಷ ಪೀಯೂಷ ಸರೋವರಾವಗಾಹಂ ಮಱೆದುದನಂತೆ ನೆನೆವಂತೆ
	ಅವಧಾನಾಧೀನ ಮಾನಸನಾಗಿ

			- 150 -

ಚಂ||	ಧೃತಕಾಲಾಗುರುಧೂಪಧೂಮಮವನದ್ಧೋದ್ದಾಮದಾಮಂ ವಿಲಂ
	ಬಿತಲಂಬೂಷವಿಶೇಷಮುಚ್ಛ್ರಿತಪತಾಕಾನೀಕಮಾತೋದ್ಯ ಶೋ
	ಭಿತಮೊಪ್ಪಿರ್ದುಪಪಾದಸದ್ಗೃಹದ ಮುಂದುತ್ಪುಲ್ಲ ಪುಷ್ಪೋಪಹಾ
	ರಿತ ಚಂಚನ್ಮಣಿ ಕುಟ್ಟಿಮಂ ಸುರಸಭಾ ಶ್ರೀಸುಂದರಂ ಮಂದಿರಂ		|| ೧೬ ||

ವ||	ಆ ಸಭಾಗೇಹದೊಳ್ ಉತ್ತಮ ಮಹತ್ತರ ದೇವರೆರಡುಂ ಕೆಲದೊಳಂ ವಾಹನಾಭಿಯೋಗ್ಯ
	ಕಿಲ್ಬಿಷಿಕಾಪ್ಸರೋರಗಗಂಧರ್ವರೋರೊರ್ವರೊಳ್ ಸಂದಣಿಸೆ ಭಗವದರ್ಹತ್ಪರಮೇಶ್ವರ
	ಗುಣೋಪ ರಚಿತ ವರ್ಣಪೂರರಸಗೇಯ ಪೂರಪರಿಪ್ಲಾವಿತಾಂತರಂಗನಾಗಿರೆ

ಕಂ||	ತೆಱೆಯದೆ ರನ್ನದ ಪಡಿಗಳ್
	ತಱೆದುವು ತಮ್ಮಿಂದೆ ದಿವಿಜ ಕೃತಪುಣ್ಯಮೆ ಕ
	ಣ್ದೆಱೆದಂತೆ ಮೊರೆದು ಪಾಱುವ
	ಪಱಮೆಗಳೊಡನುಣ್ಮಿ ಪೊಣ್ಮೆ ಧೂಪಾಮೋದಂ		|| ೧೭ ||

ವ||	ಆಗಳ್

ಕಂ||	ಜಯ ಜೀವ ನಂದ ವರ್ಧ
	ಸ್ವ ಯಥಾ ಕಾಮಾರವಂ ತದೈಶ್ವರ್ಯ ನವೋ
	ದಯಮಂ ಗೋಸನೆಗಳೆವಂ
	ತೆಯುಮೆಸೆದುವು ದಶದಿಶಾವಸಾನಂಬರೆಗಂ		|| ೧೮ ||

ವ||	ಅನ್ನೆಗಮವ್ಯಕ್ತಕಾಲದೊಳೋದಿ ಮಱೆದ ವಿಷಮಶಾಸ್ತ್ರದ ಮೂಲಗ್ರಂಥಕ್ಕೆ -

ಕಂ||	ವಿವರಣೆ ಬರ್ಪವೊಲಿರದವ
	ಧಿ ವಿಬೋಧದೆ ಬರೆ ಮನಕ್ಕೆ ಬಗೆಯೊಳ್ ಕಂಡಂ
	ದಿವಿಜಪತಿ ತನ್ನ ಮುನ್ನಿನ
	ಭವಮಂ ಪೊಲಗೆಟ್ಟ ಬಟ್ಟೆ ಗಾಣ್ಬಂತಾಗಳ್		|| ೧೯ ||

ಮ||	ತಿಳಿದೆಂ ಮೂಱನೆಯೆನ್ನತೀತ ಭವದೊಳ್ ಶ್ರೀಷೇಣನೆಂ ಕೊಟ್ಟನಾ
	ಕುಳಮಾಹಾರದ ದಾನಮಂ ಮುನಿಯುಗಕ್ಕಾಪುಣ್ಯದಿಂ ಭೋಗಭೂ
	ತಳದೊಳ್ ಪುಟ್ಟಿ ಕಷಾಯಮಿಲ್ಲದುದಱಿಂ ದೇವತ್ವಮಂ ಪೆತ್ತೆನು
	ಜ್ಜ್ವಳದಾನಂ ಕಿಱಿದುಂ ಕರಂ ಪಿರಿದೆ ದಲ್ ಸತ್ಕ್ಷೇತ್ರ ಬೀಜೋಪಮಂ		|| ೨೦ ||

ಸ್ರ||	ಸೌಧರ್ಮಂ ಕಲ್ಪಮೀ ಶ್ರೀನಿಲಯಮಿದು ವಿಮಾನೋತ್ತಮಂ ತನ್ನಿಬದ್ಧಂ
	ಮಾಧುರ್ಯಾತೋದ್ಯಮಿಂತೀ ಪೊಱಗಣಮರರೆಂದಾ ಲಸದ್ಬೋಧನವ್ಯಾ
	ಬಾಧಂ ತಾತ್ಪರ್ಯದಿಂದಂ ಬಗೆದಱಿವುದುಮಾ ದೇವದೇವೀವ್ರಜಂ ಪೊ
	ಕ್ಕಾ ಧನ್ಯಂಗೆಯ್ದೆವಂದಂದೆಱಗಿದುದುಚಿತ ಸ್ವಾಮಿಜನ್ಯ ಪ್ರತೀತಂ		|| ೨೧ ||

			- 151 -

ಚಂ||	ಎಱಗಿ ಮಹತ್ತರಾಮರರಣಂ ಕರಮಂ ಮುಗಿದಿರ್ದು ಮುಂದೆ ನಿಂ
	ದಱಿಪಿದರಿಂತಿವರ್‌ ನಿನಗೆ ದೇವಿಯರೀ ಗಣಿಕಾಳಿ ನಿನ್ನ ಕ
	ಣ್ಣಱಿದು ವಿನೋದಮಂ ಸಲಿಸುಗುಂ ನಿನಗೀ ಸುರರಾಳ್ಗಳಿತ್ತನೋ
	ಡೆಱೆಯನೆ ಯೀ ವಿಮಾನತತಿಗಿಂದ್ರ ವಿಭೂತಿಗಮದ್ವಿತೀಯನೈ		|| ೨೨ ||

ಕಂ||	ದೇವ ಭವತ್ಸುಕೃತಾವಿ
	ರ್ಭಾವಿತ ನುತಪುಣ್ಯನಾಮದಿಂದಂ ನೀಂ ಶ್ರೀ
	ದೇವನೆಯಿಂತೀ ಕ್ರಮದಿಂ
	ಶ್ರೀ ವಿಜಯ ಭವದ್ವಿಮಾನಮುಂ ಶ್ರೀನಿಳಯಂ		|| ೨೩ ||

ಮ||ಸ್ರ||	ಇದೆ ಸಾರಂ ಸ್ವರ್ಗಲೋಕಕ್ಕಿದೆ ಸುರಸಮಿತಿ ಪ್ರಾರ್ಥಿತಂ ಯೌವರಾಜ್ಯಾ
	ಸ್ಪದಮಿಂದ್ರ ಪ್ರಾಜ್ಯರಾಜ್ಯಕ್ಕಿದೆ ಬೆಳಸು ಸುಖಕ್ಕಾನವ ಶ್ರೀಗೆ ಚಿತ್ತಾ
	ಭ್ಯುದಯುಕ್ಕುತ್ಪತ್ತಿ ರಾಗಕ್ಕಿರಲೆಡೆ ವಿಭವಕ್ಕಾಲಯಂ ಲೀಲೆಗುದ್ಯ
	ನ್ಮದನಾವಾಸಂ ವಿಲಾಸಕ್ಕನವರತ ಮನೋಭಾಗ ಭಾವ್ಯಕ್ಕೆ ನಿಚ್ಚಂ		|| ೨೪ ||

ಮ||	ಅದಱಿಂದು ನಿನಗೀ ಪರಾರ್ಧ್ಯನಿಲಯಂ ಶ್ರೀಪ್ರಾಭವಂ ಜೈನ ಪಾ	
	ದದುಪಾಸಾಸ್ತವದಿಂದಮಾದುದು ಜಿನಾನಿಂದ್ಯಾಲಯಂಗಳ್ಗೆ ಮಾ
	ೞ್ಪುದು ಪೂಜಾವಿಭವೋತ್ಸವಂಗಳನವಂ ಮುಂದಿರ್ದು ನಂದೀಶ್ವರಾ
	ದ್ಯುದಿತದ್ವೀಪ ನಮಸ್ಕ್ರಿಯಾ ವಿಧಿಗಳಂ ನೀಂ ಮಾಡು ದೇವಾಧಿಪಾ		|| ೨೫ ||

ಕಂ||	ಎಂದು ಮಹತ್ತರ ದೇವರಿ
	ದಂ ದೇವಂಗಂದು ಬಿನ್ನಪಂಗೆಯ್ದೊಡೆ ನೀ
	ಮೆಂದಂತೆ ಧರ್ಮದಿಂ ದಮೆ
	ಯಿಂದ ದಾನದಿನಲ್ಲದಾಗವಖಿಳ ಸುಖಂಗಳ್		|| ೨೬ ||

	ಎನೆ ಎನೆ ತಕ್ಷಣದೊಳ್ ಸಿಂ
	ಹನಂದೆ ತತ್ಕಲ್ಪದೊಳ್ ನಿದಾನದಿನಾ ದೇ
	ವನ ದೇವಿಯಾಗಿ ಪುಟ್ಟಿದ
	ಳನಂತರಂ ಶ್ರೀಪ್ರಭಾಭಿದಾನ ಸಮೇತಂ		|| ೨೭ ||

	ಇನಿಯನ ವಿಯೋಗ ಭರದಿಂ
	ಮುನಿದಿರಲಣಮಾಱಳೀಕೆ ತಡೆದಿರ್ಕುಮೆ ಮಿಂ
	ಚಿನ ಬೞಿಯ ಮೊೞಗುವೋಲ್ ಬೆ
	ನ್ನನೆ ಬಂದಳ್ ಸಿಂಹನಂದೆಗದು ಸಂದೆಯಮೇ		|| ೨೮ ||

ಚಂ||	ಪೊಸಮದದಾನೆಯಂ ನಸೆಯ ಪೆರ್ಬಿಡಿ ಜಂಗಮ ಕಲ್ಪವೃಕ್ಷಮಂ
	ಮಿಸಗುವನಲ್ಪಕಲ್ಪಲತೆ ನೀರದಮಂ ಕುಡುಮಿಂಚು ಪೊರ್ದಿ ಶೋ

			- 152 -

	ಭಿಸುವವೊಲಾ ಸುರಾಧಿಪನನಾ ಪರಮೇಶ್ವರಿ ಪೊರ್ದಿ ನಾಡೆ ಕ
	ಣ್ಗೆಸೆದಳತೀತಜನ್ಮ ಕೃತಪುಣ್ಯಸಮಾನ ಮನಃಪ್ರವೃತ್ತಿಯಿಂ		|| ೨೯ ||

ವ||	ಮತ್ತನಿಂದಿತಾರ್ಯನುಮಲ್ಲಿಯೆ ಬಂದಮಳಪ್ರಭವಿಮಾನದಮಿತಪ್ರಭ ದೇವನಾದಂ ಆ
	ದಿವಿಜೇಶ್ವರಂಗೆ ಸತ್ಯಭಾಮಾರ್ಯೆ ಸುಪ್ರಭೆಯೆಂಬ ದೇವಿಯಾದಳಂತಾ
	ನಾಲ್ವರುಮಂದೋರೊರ್ವರನಗಲ್ದಿರಲಾಱದೆ ಮೋಹದಿಂದಮೊಂದೆ ಕಲ್ಪದೊಳ್
	ಪುಟ್ಟಿದರ್ ಶ್ರೀದೇವಂ ವಿಮಾನೋಪಾಂತ ಸ್ಥಿತಿಯೊಳ್ ಜಿನನಿಲಯ ಪ್ರಾಂಗಣದೊಳ್ -

ಕಂ||	ಪೊಸಮುತ್ತಿನ ಮಂಡಪದೊಳ
	ಗೆಸೆವ ಕನತ್ಕನಕ ಪೀಠದೊಳ್ ವಿಧಿಸಹಿತಂ
	ಮಿಸಿಸಿ ಬೞಿಕ್ಕರ್ಚಿಸಿ ಪೂ
	ಜಿಸಿ ಮಣಿಮಯ ಜೈನಬಿಂಬಮಂ ಜಿನಚಂದ್ರಂ		|| ೩೦ ||

ಚಂ||	ಜಿನಪದಪದ್ಮದೊಳ್ ಮಣಿಕಿರೀಟತಟಂ ಜಿನನಾಥತತ್ವದೊಳ್
	ಮನಮನವದ್ಯಜೈನಗೃಹದೊಳ್ ವಿವಿಧಾರ್ಚನೆ ಭಕ್ತಿಯೊಳ್ ವಿಭಾ
	ವನೆ ಪರಿಶುದ್ಧಿಯೊಳ್ ತ್ರಿಕರಣಂ ಸಮಸಂದಿರೆ ಮುಖ್ಯಸೌಖ್ಯಭಾ
	ಜನನಮರಂ ತ್ರಿಲೋಕ ತಿಲಕಂಗೆ ಮಹಾಮಹಮಂ ಪೊಣರ್ಚಿದಂ		|| ೩೧ ||

ವ||	ಅಂತಾಷ್ಟಾಹ್ನಿಕ ಮಹಾಮಹಿಮೆಯನೆಂಟು ದಿವಸಂಬರಂ ಮಾಡಿ ಜಿನೇಂದ್ರಮಹಮಂ
	ನಿರ್ವತಿಸಿ ತದನಂತರದೊಳ್ ಜೈನ ಶಾಸನಚೂಡಾಮಣಿ ಶ್ರೀದೇವಂ ಸೌಧರ್ಮೇಂದ್ರ
	ನಿಂದ್ರಾಣಿವೆರಸು ತನ್ನ ವಿಮಾನಕ್ಕೆ ಬರ್ಪುದನಱಿದಿದಿರ್ವಂದು ಯಥಾರೂಪಪ್ರತಿ
	ಪತ್ತಿಯಿಂದಮರ ಪರಿಷನ್ಮಧ್ಯದೊಳಮರೇಂದ್ರನಿಱಿಸಿ ತಾನುಂ ನಿಜೋಚಿತಾಸನದೊಳ್
	ಕುಳ್ಳಿರ್ದು ದೇವಾಂಗನಾ ಸಂಗೀತ ಪ್ರಸಂಗ ಪ್ರಸ್ತಾವನೆಯಂ ಪ್ರಾರಂಭಗೆಯ್ಯಲ್ವೇೞ್ವುದುಂ
	ವಿಚಿತ್ರಸುರಸೂತ್ರಧಾರನಪ್ಸರಃಪಾತ್ರೀ ಪ್ರವೇಶ ಪ್ರರೋಚನಾನಂತರಂ ಪುಷ್ಪಾಂಜಲಿ
	ವಿಕ್ಷೇಪಂಗೆಯ್ಯೆ

ಕಂ||	ಕೆದಱಿದ ಪುಷ್ಪಾವಳಿ ರಂ
	ಗದೊಳೆ ನಯಂಬಡೆಯ ರಂಗಭೂಮಿಕೆ ಪೂತೊ
	ಪ್ಪಿದಪುದೆನಿಸಿದುದು ಸಮಹ
	ಸ್ತದ ಗಾಂಧರ್ವರಿನಪೂರ್ವ ಸಂಗೀತಕದೊಳ್		|| ೩೨ ||

ವ||	ಅಂತು ಕೈಶಿಕೀವೃತ್ತಿನರ್ತನೋಪೇತಮುಮಂಗನಾ ಕುಸುಮ ಸುಕುಮಾರಾಂಗ ಸಮು ಚಿತಮು
	ಮಪ್ಪ ಲಾಸ್ಯಮನಚ್ಚರಸೆಯುರಾದಿಸಂಧ್ಯಂಗಗತ ನೃತ್ಯಾಂಗ ರಸಭಾವಾಭಿ ನಯಂಗಳನಿಂದ್ರಂ
	ಶ್ರೀದೇವಂಗೆನೋಡಿಕೊಳ್ಳೆಂಬಂತೆ ಪರಿಸ್ಫುಟಂ ಮಾಡಿ ಕಿರಣಾಂಗ ಹಾರ ಚಾರಿ
	ಪರಿಕ್ರಮಂಗಳೊಳ್ ಪೊಸಮಸೆಯ ಮಿಂಚಿನಂತಮರ ಸಮಾಜದ ಕಣ್ಗಳೊಳ್ ಪಳಂಚೆ
	ರಂಜಿಸಿ

			- 153 -

ಕಂ||	ಮಂಜೀರಕ ಮಂಜುಳ ಮೃದು
	ಸಿಂಹ ಪರಿಸ್ಫುರಿತಮೆಸೆಯೆ ಭರತದ ಪಲವುಂ
	ಪಂಜಿಕೆಗಳಂತದೆಂ ಸುರ
	ಲಂಜಿಕೆಯರ್ ವಿಷಮಮಂ ಸಮಂ ಮಾಡಿದರೋ		|| ೩೩ ||

ವ||	ಅಂತಲ್ಲಿ ಕೆಲಂಬರ್

ಕಂ||	ನಿಲೆ ಸೂಚಿಯಲರೆಸೞ್ ಕೊರ
	ಗಲೀಯದಭಿನಯದ ಕರಣದ ಭ್ರಮರಿಯ ನಿ
	ಶ್ಚಲತೆಯ ಲಘುತೆಯ ಮಾರ್ದವ
	ವಿಲಾಸ ನರ್ತನದಿನಮರಿಯರ್ ನರ್ತಿಸಿದರ್		|| ೩೪ ||

ವ||	ಅಂತು ಸೂಚೀನಾಟ್ಯಪರ್ಯವಸಾನಂಬರಮಾದಾಕೆಗಳಾಡಿದಾಟಮನಿಂದ್ರಂ ನೋಡಿ ಮಚ್ಚಿ
	ಮಚ್ಚು ಗೊಟ್ಟುಪಸಂಹಾರಿಸಿ ನಾಡೆಯುಂ ಬೇಗಮಂ ಶ್ರೀದೇವನೊಳ್ ಸಂಭಾಷಿಸಿ
	ತದ್ದಿವಿಜನೊಡವರೆ ವಾಸವಂ ನಿಜಾವಸಕ್ಕೆ ಪೋಗಿ ಶ್ರೀದೇವನಂ ವಿಸರ್ಜಿಸೆ ಬಂದಾ
	ದೇವಂ ನಿಜವಿಮಾನದೊಳಿರ್ದು ಶ್ರೀಪ್ರಭೆಯುಮಮಿತ ಪ್ರಭನುಂ ಸುಪ್ರಭೆಯುಂ ಬೆರಸು

ಉ||	ಒಮ್ಮೆ ಹಿಮಾದ್ರಿಗೊರ್ಮೆ ರಜತಾದ್ರಿವನಾಳಿಗದೊರ್ಮೆ ವಾರ್ಧಿಗೋ
	ರೊರ್ಮೆ ಪಯೋಧಿಗೊರ್ಮೆ ಜಿನಮಂದಿರ ಸುಂದರಮಂದಿರಕ್ಕೆ ಮ
	ತ್ತೊರ್ಮೆ ಮನುಷ್ಯಲೋಕ ಜಿನಪೂಜೆಗೆ ಪೋಗೆ ದಲೞ್ತಿಗೊರ್ಮೆ ಸೌ
	ಧರ್ಮದೊಳಿರ್ದುದಿಲ್ಲ ಮನಮಾ ದಿವಿಜೇಶ್ವರನೇಂ ಸಧರ್ಮನೋ		|| ೩೫ ||

ವ||	ಅಂತು ವಂದನಾ ಭಕ್ತಿಗೆ ಪೆಱವುಮಱಿಕೆಯಕೃತ್ರಿಮ ಚೈತ್ರಾಲಯಂಗಳ್ಗೆ ವಿವಿಧಾರ್ಚನಾ
	ವ್ಯಗ್ರಾಗ್ರಹಸ್ತ ಸುರ ಪರಿಜನನಾಗಿ ಪೋಗಿ

ಮ||	ಮುದಮಂ ಮಾಡುವ ಧೂಪಧೂಮಲತೆಯಿಂ ಕರ್ಪೂರಪಾರಿಪ್ರದೀ
	ಪದಿನೆತ್ತಂ ಬಿಡುಮುತ್ತಿನಚ್ಚಗೆಡೆಯಿಂ ಮಂದಾರ ಪುಷ್ಪೊಪಹಾ
	ರದಿನುದ್ಗಂಧ ಸುಗಂಧದಿಂದಮೃತ ಸಾನ್ನಾಯ್ಯಾಜ್ಯದಿಂ ಗಂಧತೋ
	ಯದಿನಾಪ್ತಾಂಘ್ರಿಯನಾದಮರ್ಚಿಸಿದರಾ ಶ್ರೀದೇವನುಂ ದೇವಿಯುಂ		|| ೩೬ ||

ವ||	ಅಂತನುಮೋದಮಾನ ಶ್ರೀಪ್ರಭಾದೇವ್ಯಾದಿಕಂ ಜಿನೇಂದ್ರ ಪಾದಾರವಿಂದಂಗಳನರ್ಚಿಸಿ
	ಮಗುೞ್ದು ಬಂದು ವಿಷಯಸುಖಾಸ್ವಾದನ ರಸಾಮೃತ ತತ್ಪರನಾಗಿರೆ

ಮ|| 	ತವದುತ್ಕಂಠತೆ ಮೞ್ಗುಮೞ್ಗದೆಱಕಂ ತೞ್ಕಯ್ಸದೞ್ಕಱ್ ಮನ
	ಕ್ಕವಚಱುಮಾಡದಳುರ್ಕೆ ಕುಂದದಳುಪೇವಂಗೊಳ್ಳದಾಸಕ್ತಿಕೈ
	ತವಮಿರ್ದಲ್ಲಿರದಿರ್ದೊಡಂಬಡಗಲಲ್ ಮೆಯ್ದಾರದೊಳ್ಪೆಂಬಿವಂ
	ದಿವಿಜಂ ಶ್ರೀಪ್ರಭೆಗಿತ್ತನಾಕೆ ದಿವಿಜಂಗಿತ್ತಳ್ ರತಕ್ರೀಡೆಯೊಳ್		|| ೩೭ ||

			- 154 -

ವ||	ಅಂತು ಶ್ರೀದೇವಂ ಶ್ರೀಪ್ರಭೆಯುಂ ತಾನುಂ ಸುಪ್ರಭವೆರಸಮಿತಪ್ರಭುನುಂ ಅಯ್ದು ಪಲ್ಯೋಪಮ
	ಪರಿಮಾಣದಾಯುಷ್ಯಮುಮಾಗೆಯುಂ ಏೞುವರೆ ದಿವಸಮುಮೆ ಸುರಭಿ
	ನಿಶ್ವಾಸಾವಧಿಯಾಗೆಯುಂ ಅಯ್ನೂರು ವರ್ಷಮಮೃತಾಹಾರ ಸಂಸ್ಮರಣ
	ಮರ್ಯಾದೆಯುಮಾಗೆಯುಂ ಪುಣ್ಯ ಸುಖಮಹಿಮಾಧಿಷ್ಠಾನಮಾದ ಮೊದಲ ಕಲ್ಪದೊಳ್
	ನಿಖಿಳ ನಿರಾಕುಳ ನಿರ್ದ್ವಂದ್ವ ನಿಳಿಂಪ ನಿರತಿಶಯ ಪರಮಾನಂದ ನಿಳಯಮುಮಪ್ಪ
	ಶ್ರೀನಿಲಯ ವಿಮಾನದೊಳಗೆ ಪಲ್ಯೋಪಮ ಪಂಚಕಾವಸಾನದೊಳಱುದಿಂಗಳಾಯುಷ್ಯ
	ಮುಂಟೆನೆ

ಮಾಳಿನೀವೃತ್ತಂ||	ಸುರಭಿಕುಸಮದಾಮಂ ಬಾಡಿ ನೀರೋಡೆ ದಿವ್ಯಾ
	ಭರಣರುಚಿಗಳ ಸ್ತೋದಸ್ತ ಸೂರ್ಯಾಂಶುಗಳ್ವೋ
	ಲಿರೆ ಮಸುಳೆ ನಿಜಾಂಗಂ ಮಂದಮಂದಾಯಮಾನಂ
	ತರುತಿರೆ ಮುಖಜೃಂಭಾರಂಭಮಂ ಜಿಂಹಭಾವಂ		|| ೩೮ ||

ಕಂ||	ಅಱುದಿಂಗಳ್ವರೆಗಂ ಪೆಱ
	ಪೆಱವನನುಷ್ಠಿಸದೆ ಜಿನಪದಾಂಭೋರುಹದೊಳ್
	ನಿಱಿಸಿ ಮತಿಯಂ ಸುರರ್‌ ಕ
	ಯ್ನಿಱಿನಿಱಿದೊಡನೊಡನೆ ಪೊಗೞಿ ತಱಿಸಂದಮರರ್		|| ೩೯ ||

ವ||	ಅಂತು ಷಣ್ಮಾಸಾವಧಿವರಮಾ ವಿಬುಧೇಶ್ವರನಾತ್ಮಾತೀತ ಭವಜ್ಞಾನ ವಿಳಸಿತಮನ
	ಮನವಧಾರಿಸಿ

ಚಂ||	ಅತಿವಯನಾಗಿ ಬಾಳಮೃತಿಯಿಂದೞಿದಂದಿನ ಮೂರ್ಖವೃತ್ತಿ ಪಂ
	ಡಿತಮೃತಿಯಿಂದಮಲ್ಲದದು ನೀಗದು ಪೋಗೆನಗೆಂಬ ಭಾವಿತಾ
	ತ್ಮತೆಗಮರೇಂದ್ರನುಂ ಶಚಿಯುಮೀಮರಣಂ ನಮಗಾದೊಡಲ್ತೆ ಭ
	ವ್ಯತೆ ಬಳೆದಿರ್ಕ್ಕುಮೆಂದು ಬಯಸುತ್ತಿರೆ ಜೈನಗೃಹಾಂತರಾಳದೊಳ್		|| ೪೦ ||

ವ||	ಆಗಳ್ ತನ್ನ ಸಹಜಾತ ದುಕೂಲಾಂಬರ ಮಂದಾರ ಮಾಲಾಭರಣಂಗಳ್ವೆರಸು ಜಿನೇಂದ್ರ
	ಭವನದೊಳಿರ್ದು ತನ್ನಲ್ಲಿಗೆ ವಂದ ಸೌಧರ್ಮೇಂದ್ರನಂ ಬೀೞ್ಕೊಂಡು

ಕಂ||	ಅಸಿತ ವಿಷೋತ್ಪಳ ಪರಿಮಳ
	ದುಸಿರೊಳ ಮಡಿದಂದಿನೆಗ್ಗು ನೀಗೆ ಜಿನಾಂಘ್ರಿ
	ಶ್ವಸದಮೃತಾಬ್ಜಮನಾಘ್ರಾ
	ಯಿಸಿದಂ ಜಿನಚಂದ್ರನಾಸಹಾಯ ಸಮೇತಂ		|| ೪೧ ||

ವ||	ಅಂತು ಮುಗಿದ ಕೆಯ್ಯುಂ ನಿಶ್ಚಲಿತಮಪ್ಪ ಮನುಮುಂ ಎಱಗಿದ ಮಣಿಮಕುಟಮುಮುಚ್ಚಾರಿ
	ಸುವ ಪಂಚನಮಸ್ಕಾರ ಪದಂಗಳುಂ ಮೆಯ್ವೆತ್ತಿರೆ

			- 155 -

ಕಂ||	ಉದಯಿಸೆ ರವಿ ತಾರೆಗಳೊ
	ರ್ಮೊದಲನಿತುಮದೃಶ್ಯಮಪ್ಪವೋಲ್ ಯಮನುದಯ
	ಕ್ಕಿದಿರಾಗಿ ತಮ್ಮ ನಾಲ್ವರು
	ಮದೃಶ್ಯರಾದರ್ ಜಿನಾಂಘ್ರಿ ಕಮಲದ ಮೊದಲೊಳ್		|| ೪೨ ||

ವ||	ಅಂತದೃಶ್ಯರಾಗಿ ಬಂದರ್ಕಕೀರ್ತಿಗಂ ಜ್ಯೋತಿರ್ಮಾಲೆಗಂ ಶ್ರೀದೇವನಾದನೀ
	ನಮಿತತೇಜನಯಕಳಂಕಾಚಾರ ಸಾರನೆಯಾಗಿ ಪುಟ್ಟಿದಯ್ ಶ್ರೀಪ್ರಭೆಯುಂ ಬಂದಿಲ್ಲಿಗೆ
	ನಿನಗೆ ವಲ್ಲಭೆ ಜ್ಯೋತಿಃಪ್ರಭೆಯಾದಳ್ ಅಮಿತಪ್ರಭನುಂ ಬಂದಿಲ್ಲಿ ತ್ರಿಪೃಷ್ಠಂಗಂ
	ಸ್ವಯಂಪ್ರಭೆಗಂ ಶ್ರೀವಿಜಯನೆಂಬ ಮಗಾನಾದೊಂ ಸುಪ್ರಭೆಯುಮೀತಂಗರಸಿ
	ಸುತಾರೆಯಾದಳ್ ನೀಂ ಶ್ರೀಷೇಣನಾದಂದು ಸತ್ಯಭಾಮೆಯಂ ಮದುವೆ ನಿಂದೊಡೆ ತನ್ನಂ
	ನಿರ್ದಾಟಿಸಿಕಳೆಯೆ ಪೋಗಿ ಸತ್ತು ವಿವಿಧ ಜವಂಜವ ಚಕ್ರಾಕ್ರಮಣದಿಂ ಬಂದು
	ಭೂತರಮಣನಾಮ ಕಾಂತಾರದೈರಾವತೀ ತೀರದ ತಾಪಸಾಶ್ರಮದೊಳ್ ಮಿಥ್ಯಾ ತಪಶ್ಚರಣ
	ಪರಿಣಿತ ತಾಪಸನಿಕಾಯದೊಳ್

ಕಂ||	ಉಟಜ ಕುಶೈವಾಗ್ರಹ ಲಂ
	ಪಟನೊರ್ವಂ ತವಸಿ ಕೌಶಿಕಾಖ್ಯಂ ಮತ್ತಾ
	ಜಟಧರ್ಮಪತ್ನಿ ಗುಣಗಣ
	ಪಟುಮಾನಿತೆ ಪೆಸರೊಳವಳರುಂಧತಿಯೆಂಬಳ್		|| ೪೩ ||

ವ||	ಆಯಿರ್ವರ್ಗಂ ಪುಟ್ಟಿದೊಂ ಮೃಗಶೃಂಗನೆಂಬೊಂ ತಾಪಸಕುಮಾರನಾತಂ ಬಾಲಕಾಲ
	ಪರಿಗೃಹೀತ ತಾಪಸಾಚರಣಂ ತಪೋರೂಪಮಾರ್ಗಮಂ ಮೆಚ್ಚದೆ ಮಿಥ್ಯಾಂಧಕಾರಾವ
	ಕುಂಠಿತ ಸಮ್ಯಗ್ದರ್ಶನನಾಗೆ

ಕಂ||	ಹರಿಣಾ ಜಿನವಾಸಃ ಪರಿ
	ಕರನಾಗಿ ವಿಚಿತ್ರ ಮೌಂಜಿಮೇಖಳೆಯನವಂ
	ಧರಿಯಿಸಿ ತೊಡರ್ದಂ ಭವವಾ
	ಗುರೆಯೊಳ್ ವಾಗುರೆಯ ಮೃಗದವೋಲ್ ಮೃಗಶೃಂಗಂ		|| ೪೪ ||

ವ||	ಅಂತು ಪಲಕಾಲಂ ತಪಂಗೆಯ್ದವಸಾನಕಾಲದೊಳ್ ನಿದಾನಪೂರ್ವಕಂ ಸತ್ತಶನಿ
	ಘೋಷನಾಗಿ ಪುಟ್ಟಿ ಸತ್ಯಭಾಮೆಯಪ್ಪ ಸುತಾರೆಯಂ ಕಂಡು ತಾಂ ಮುನ್ನೆ

ಕಂ||	ನೆಱಿಯನುಭವಿಸಲ್ ಪಡೆಯದ
	ಮಱುಕದಿನುಯ್ದು ಸುತಾರೆಯಂ ನಿನ್ನೊಳ್ ತ
	ೞ್ತಿಱಿಯಲಣಮಾಱದಕ್ಕಟ
	ಪೊಱಮಾಱಿದನೀತನೋವದಿದು ಕರ್ಮಕೃತಂ		|| ೪೫ ||

ವ||	ಎಂದು ವಿಜಯಕೇವಲಿಗಳ್ ವಿನೇಯ ನಿಕಾಯಾಂಬುಜಭಾನುಗಯ್ವರ ಭವಾವಳಿವೆರಸು
	ಸುತಾರಾಹರಣಂ ಸವಿಸ್ತರಂ ಬೆಸಸುವುದುಮಶನಿಘೋಷನಲ್ಲಿಯೇ

			- 156 -

ಕಂ||	ಆಗಳೆ ಮಳಿನಾತ್ಮಪದಾ
	ಭಾಗಮನಿರದಲಸದಲೆದು ಶಿಲೆಯೊಳ್ ಪೊಯ್ದು
	ದ್ಯೋಗದಿನರ್ಹದೀಕ್ಷೆಗೆ
	ಪೋಗದೆ ಮೆಯ್ದಂದನೇಕೆ ತಡೆಗುಮೊ ಭವ್ಯಂ		|| ೪೬ ||

ವ||	ಅನಂತರಂ

ಕಂ||	ಅದಿರದೆ ಮೋಹವಿರೋಧಿಯೆ
	ಪುದಿದೊದವಿದ ಬಳ್ಳಿವಳ್ಳಿಯಂ ಪಱಿದು ಮನೋ
	ಮುದದಿಂ ಸ್ವಯಂಪ್ರಭಾದೇ
	ವಿ ದೀಕ್ಷೆಗೊಂಡಳ್ ಕವರ್ತೆಗೊಳ್ವವೊಲಱಿವಂ		|| ೪೭ ||

ವ||	ಅಂತಾಗಳಾಶಾಂಬರ ರಾಜಹಂಸನುಂ ಶ್ರೀವಿಜಯನುಂ ಶ್ರಾವಕವ್ರತಪೂತಾಂತರಂಗನನಂಗ
	ವೈರಿ ಪಾದಪಯೋಜಂಗಳ್ಗೆಱಗಿ ಪೋಗಿ ರಥನೂಪುರಚಕ್ರವಾಳದೊಳಂ ಪೌದನಪುರದೊಳಂ
	ತತ್ವಭಾವಾನ್ವಿತ ದೇಹಾಂತರಂಗರ್ ಸುಖಮಿರೆ

ಕಂ||	ವಂದಾರು ಬಂದ ಫಾಲ್ಗುಣ
	ನಂದೀಶ್ವರದೊಳ್ ತ್ರಿಪೃಷ್ಠತನಯಂ ತನುವಂ
	ತಂದುಪವಾಸಕ್ಕಾ ನಿಜ
	ನಂದನದ ಸಹಸ್ರಕೂಟ ಚೈತ್ಯಾಲಯದೊಳ್		|| ೪೮ ||

	ಇರೆ ದೇವಾಮರಗುರು ನಾ
	ಮರಿರ್ವರಾಕಾಶ ಚಾರಣರ್‌ ವಂದರ್ಹ
	ತ್ಪರಮೇಶ್ವರನಂ ಬಂದಿಸಿ
	ನಿರಸ್ತತಮರಾ ಜಿನೇಂದ್ರ ಗೃಹಮಂಟಪದೊಳ್		|| ೪೯ ||

ಚಂ||	ಇರೆ ಗುರಭಕ್ತಿಯಿಂ ನೃಪತಿ ಬಂದಿಸಿ ತನ್ಮುನಿಮುಖ್ಯರಂ ಮುನೀ
	ಶ್ವರ ಬೆಸಸಿಂ ಮದೀಯ ಜನಕಂಗಿನಿತುಂ ಭರತತ್ರಿಖಂಡದೊಂ
	ದರಸಿನ ಚಕ್ರವರ್ತಿಪದದಾದ ನಿಮಿತ್ತಮನಿಂತುಟೆಂದು ವಿ
	ಸ್ತರವಿಧಿಯಿಂದಮಂದು ಬೆಸಕೊಳ್ವುದುಮಗ್ರಮುನೀಂದ್ರನೞ್ತಿಯಿಂ		|| ೫೦ ||

ವ||	ಇಂತೆಂದು ಬೆಸಸಿದರೀಗಳ್ ಪೂರ್ವವಿದೇಹದೊಳ್ ಶ್ರೇಯಾಂಸರೆಂಬ ತೀರ್ಥಕರ
	ಪರಮದೇವರ ಗಣಧರದೇವರ್ ಭರತಕ್ಷೇತ್ರದ ತ್ರಿಷಷ್ಟಿ ಶಲಾಕಾಪುರುಷ
	ಪುರಾಣಪ್ರಸ್ತಾವದೊಳ್ ಬಂದ ಮೊದಲರ್ಧಚಕ್ರವರ್ತಿಯಪ್ಪ ತ್ರಿಪೃಷ್ಠನ ಕಥೆಯಂ ಪೇೞೆ
	ಕೇಳ್ದೆವದೆಂತೆದೊಡೆ ಈ ಜಂಬೂದ್ವೀಪದ ಭರತಕ್ಷೇತ್ರದ ಮಗಧವಿಷಯದ ರಾಜಗೃಹಮನಾಳ್ವ
	ವಿಶ್ವಭೂತಿಗಂ ಜೈನೆಯೆಂಬರಸಿಗಂ ವಿಶ್ವನಂದಿಯೆಂಬೊಂ ಮಗನಾದೊಂ ವಿಶ್ವಭೂತಿಯ
	ತಮ್ಮನಪ್ಪ ವಿಶಾಖಭೂತಿಗಂ ಸುಲಕ್ಷಣೆಗಂ ವಿಶಾಖನಂದಿಯೆಂಬೊಂ ಮಗನಾದೊಂ
	ಮತ್ತಾ ವಿಶ್ವಭೂತಿ ವಿಶ್ವಂಭರಾ ಭಾರಮಂ

			- 157 -

ಕಂ||	ಅಂಗದಮಂ ವಿರಚನೆಯಾ
	ದುಂಗುರಮಂ ತಾಳ್ದುವಂದದಿಂ ತಾಳ್ದಿದನು
	ತ್ತುಂಗಭುಜಂ ದಕ್ಷಿಣಭುಜ
	ದಿಂ ಗೆಲ್ದು ವಿರೋಧಿ ಮಂಡಲಾಧೀಶ್ವರರಂ		|| ೫೧ ||

ವ||	ಆತಂ ತನಗೆ ಸಂಸಾರ ನಿರ್ವೇಗಮುಂ ಪುಟ್ಟೆ ಪಿರಿಯ ಮಗಂ ವಿಶ್ವನಂದಿಯಿರ್ದಂತೆ
	ತಮ್ಮನೊಳಾದ ಸ್ನೇಹದಿಂ ವಿಶಾಖಭೂತಿಯುಮನಧಿರಾಜ ಪದವಿಯೊಳ್ ವಿಶ್ವನಂದಿಯಂ
	ಯುವರಾಜಪದವಿಯೊಳ್ ನಿಯೋಜಿಸಿ ಶ್ರೀಧರಗುರುಗೆ ಶಿಷ್ಯನಾಗಿ

ಕಂ||	ದ್ವಾದಶ ರಾಜಕಮಂ ಗೆ
	ಲ್ದಾದುನ್ನತಿ ಪೆರ್ಚೆ ಕರ್ಮರಿಪು ವಿಜಯದೊಳಾ
	ಸಾದಿತ ಕೇವಳಲೋಚನ
	ನಾ ದೇವಂ ಮೋಕ್ಷಲಕ್ಷ್ಮಿಗಧಿಪತಿಯಾದಂ		|| ೫೨ ||

ವ||	ಇತ್ತ ವಿಶಾಖಭೂತಿಯರಸುಗೆಯ್ಯುತ್ತಿರೆ ಪೊೞಲವಳಯದೊಳ್

ಚಂ||	ಅಸುಗೆಯ ನಾಗಕೇಸರದ ಬಲ್ಮುಗುಳಂ ಬಿರಿಯೊತ್ತಿ ತುಂಬಿ ಚುಂ
	ಬಿಸೆ ರಜದಿಂ ತೊವರ್ಚಿದ ಕೊರಳ್ ಸವಿಯಂ ತರೆ ಪಾಡಿ ಕೂಡಿರಂ
	ಜಿಸುವುವು ಪೊಕ್ಕುನಿಸ್ಪೃಹನನೆಂಬ ಪೊಗೞ್ತೆಗೆಂಬ ವಿಶ್ವನಂದಿ ಮಾ
	ಡಿಸಿದನದೊಂದು ನಂದನಮನಂಗಜ ಮಂಗಳಗೇಯ ಶೋಭೆಯಂ		|| ೫೩ ||

ವ||	ಅಂತು ವಿಧೃತ ಭದ್ರಶಾಳ ವಿಶಾಳ ವಿಳಾಸಮನುದ್ಯಾನಮಂ ಸಮೆಯಿಸಿ ವಿಶ್ವನಂದಿ
	ವನಕೇಳಿ ಲೀಲೆಯೆನಿಪುದುಂ ವಿಶಾಖಭೂತಿ ಮಂತ್ರಾಲೋಚನೆಯೊಳ್ ಯುವರಾಜಂಗೆ
	ಬೞಿಯನಟ್ಟಿ

ಮ||	ಪಗೆವರ್ ಪುರ್ವಿನ ರೋಮದಂತಿರೆ ಮಿಗರ್ ಮರ್ಯಾದೆಯಂ ವಿಶ್ವಭೂ
	ತಿಗೆ ಚಂದ್ರೋದಯದಬ್ಧಿಯಂತೆ ನಮಗಿಂ ಮರ್ಯಾದೆಯಂ ಮೆಲ್ಲ ಮೆ
	ಲ್ಲಗೆ ದಾಂಟಲ್ ಬಗೆದಪ್ಪರೀಪದವಿಯೊಳ್ ನೀಮಿರ್ಪುದಾಂ ಪೋಗಿ ಕೂ
	ರಗೆ ವಿಂಡಂ ಗಜವೈರಿ ಪೊಕ್ಕವೊಲರಿ ಪ್ರಧ್ವಂಸನಂ ಮಾಡುವೆಂ		|| ೫೪ ||

ವ||	ಎನೆ ವಿಶ್ವನಂದಿ ವಿನಯವಿನಮಿತ ಕಿರೀಟನಿಂತೆಂದಂ

ಮ||	ಕೃಪೆಯಿಂದಂ ಬೆಸಸಲ್ಕದಾವುದೆಡೆ ಪುಟ್ಟುಳ್ಳಂತೆ ಕಯ್ ಬೇಗುಮೇ
	ನೃಪ ಮತ್ತಾನಿರೆ ದೇವರೇವರಿನಿತೇನೀಪೊೞ್ತೆ ಪೊೞ್ತಾಗೆ ಪೋ
	ಗಿ ಪರಕ್ಷ್ಮಾಪರನಿಕ್ಕಿ ಕೆಯ್ಯ ಬೆಸಗೊಳ್ಳಾರಂಭಿಗಂಬೋಲ್ ಪಯೋ
	ಧಿಪರೀತಾವನಿಯಂ ನಿಮಿರ್ಚಿ ನಿನಗಾಂ ನಿಷ್ಕಂಟಕಂ ಮಾಡುವೆಂ		|| ೫೫ ||

ವ||	ಎಂದು ಮಱುಮಾತಿಂಗೆಡೆಯಿಲ್ಲದಂತು ನುಡಿದು ಚತುರಂಗಬಲಸಮೇತಂ ವಿಶ್ವನಂದಿ
	ಪೋದನನ್ನೆಗಮಿತ್ತಲ್

			- 158 -

ಕಂ||	ಪರಚಕ್ರಮೆ ಕಯ್ಗೆವರಲ್
	ಕರಚಕ್ರಂ ಪೂಣ್ದು ಪೋದ ಬೇಗದೊಳೆ ಪರಂ
	ಪರವೋದನಾತನಿನ್ನೆಂ
	ದಿರದಾನಂದಿತ ವಿಶಾಖನಂದಿ ದುರಾತ್ಮಂ		|| ೫೬ ||

	ಆತನ ವನಪಾಲಕರಂ
	ಘಾತಿಸಿ ಕೆಯ್ಕೊಂಡು ಬನಮನಿರೆಯಿರೆ ಶೌರ್ಯೋ
	ಪೇತಂ ರಿಪುನೃಪರಂಗೆ
	ಲ್ದಾ ತಕ್ಕಿನ ವಿಶ್ವನಂದಿ ತಡೆಯದೆ ಬಂದು		|| ೫೭ ||

ವ||	ಕಾಪಿನವರನಿಱಿದು ಬನಮಂ ಕೆಯ್ಕೊಂಡಿರ್ದ ವಿಶಾಖನಂದಿಯೊನೋಡಿಸಿ ತನ್ನ ಬನಮಂ
	ಕೆಯ್ಕೊಂಡುದನರಸಂ ಕೇಳ್ದು ವಿಶ್ವನಂದಿಗೆ ಬೞಿಯಟ್ಟಿ ಬರಿಸಿ ವಿಶಾಖನಂದಿಯಪ್ಪೊಡೆ
	ಮರುಳ್ ಎಮಗಱಿಪದೆ ನಿನ್ನ ಪರೋಕ್ಷದೊಳಿದಂ ನೆಗೞ್ದನಾದೊಡಮಾತಂಗೊರ್ಮೆಗೆ
	ಕ್ಷಮಿಯಿಸವೇೞ್ಪುದೆಂದು ವಿಶಾಖನಂದಿಯಂ ತಂದು ವಿಶ್ವನಂದಿಯ ಕಾಲಂ ಪಿಡಿಯಿಸಿ
	ಮುನ್ನಿನಂದದೊಳ್ ಸುಖಮರಸು ಗೆಯ್ಯುತ್ತುಂ ಪಲಕಾಲಂ ಸಲೆ ಸಂಸಾರ ನಿರ್ವೇಗಂ
	ದೊರೆಕೊಳೆ ವಿಶಾಖಭೂತಿ ವಿಶ್ವನಂದಿಯಂ -

ಕಂ||	ಮೇದಿನಿಯಂ ಕೆಯ್ಕೊಳ್ ಪದ
	ನಾದುದು ಜಿನದೀಕ್ಷೆನಗೆ ಮಗನೇ ಎನೆ ನಿಂ
	ಮಾದುದನಪ್ಪೆಂ ದುರ್ಜನ
	ನಾದುದನಪ್ಪಂತು ಕಲ್ತೆನೇ ಜಿನಮತಮಂ		|| ೫೮ ||

ವ||	ಎಂದು ವಿಶಾಖಭೂತಿಯೊಡನೆ ವಿಶ್ವನಂದಿಯುಂ ದಿಗಂಬರದೀಕ್ಷೆಯಂ ಕೆಯ್ಕೊಂಡಂ
	ವಿಶಾಖನಂದಿಯುಮಧಿರಾಜ್ಯಪದದೊಳ್ ನಿಂದು ರಾಜ್ಯಂಗೆಯ್ಯೆ

ಮ||	ಒಱಿಯಿಂದುರ್ಚಿದ ಬಾಳ್ವೊಲಾಗೆ ತಪದೊಳ್ ನಿಂದಿರ್ವರೇಱಿಲ್ಲದಿ
	ರ್ದೊಱೆಯಂ ಪೋಲೆ ವಿಶಾಖನಂದಿ ರಿಪುಭೂಪರ್ ಪಕ್ಕುವೆತ್ತೆತ್ತಿ ತ
	ೞ್ತಿಱಿದೆತ್ತಂ ಸಱೆಗೆಯ್ದು ಕೊಂಡು ನೆಲನಂ ತಾಮಾಳ್ದು ಮತ್ತಿತ್ತರಂ
	ದುಱದಾತಂಗಿರದೋಲೆಯೊಯ್ವ ಬೆಸನಂ ಭೀರುತ್ವಮೇ ಗೆಯ್ಯದೋ		|| ೫೯ ||

ವ||	ಇತ್ತ ವಿಶಾಖಭೂತಿಯುಂ ಭೂರಿ ತಪೋಭಾರಮಂ ನಿರ್ವಹಿಸಿ ಶತಾರಕಲ್ಪದೊಳ್
	ಸಾಮಾನಿಕ ದೇವನಾದೊಂ ವಿಶ್ವನಂದಿಯುಂ ಗ್ರಾಮ ನಗರ ಖೇಡ ಖರ್ವಡ
	ತೀರ್ಥಪುಣ್ಯಾರಣ್ಯಂಗಳಂ ತೊೞಲ್ದು ವಿಹಾರಿಸುತ್ತುಮುತ್ತರ ಮಧುರೆಗೆ ವಂದು
	ಮಾಸೋಪವಾಸದ ಪಾರಣೆಯೊಳ್ ಚರಿಗೆವುಗೆ ಕಟ್ಟಿದಿರೊಳ್ ನಿಟ್ಟಾಲಿಯಾಗಿ ಕೆಂಗಣ್ಮಸಗಿ
	ಬಂದೊಂದೀಂದಪಸು ತನ್ಮುನಿಪತಿಯನಿಱಿವುದುಮದಱ ಬಸಿದು ಪೊಸಯಿಸಿದನ್ನವಪ್ಪ
	ಸೈಗೋಡುಗಳುರ್ಚೆ ವೀಥೀಮಧ್ಯದೊಳ್ ಬೀೞ್ದಿರ್ದ ವಿಶ್ವನಂದಿ ಮುನಿಯುಂ

			- 159 -

	ಪೊೞ್ತನೆಡೆಯಿಟ್ಟೋಲೆಯಡುಕುವ ವಿಶಾಖನಂದಿ ಗಣಿಕಾವಾಟದೊಳ್ ಸುೞಿಯುತ್ತಿರ್ದು
	ಪರಿತಂದು ನೋಡಿ ಕಂಡಱಿದು
	
ಮ||	ಮುನಿದೆಮ್ಮಂ ಕೊಲಲೊಡ್ಡಿದಂದಿನ ಶಿಲಾಸ್ತಂಭಕ್ಕೆ ಕೆಯ್ನಿಡಿದಂ
	ದಿನ ಕಿೞ್ತಂದಿನ ಕಾದಿದಂದಿನ ಕಪಿತ್ಥೋರ್ವೀಜದಿಂ ಮೋದಿದಂ
	ದಿನ ಗೆಲ್ದಂದಿನ ಗೆಲ್ದು ಬಂದು ಬನಮಂ ಕೊಂಡಂದಿನಾ ನಿನ್ನ ಗ
	ರ್ಜನೆಯುಂ ಬೀರಮುಮೀಗಳಿಂತು ಪುಡಿಯೊಳ್ ಚಿಃಸೀ ಪೊರಳ್ದಿರ್ಪುದೇ		|| ೬೦ ||

ವ||	ಎಂದು ತನ್ನನೇಱೆಗೊಂಡ ಮುಳಿಸಿನೊಳ್ ನೆಱನಲ್ಲದುದಂ ನೆಱಂ ಮಾಡಿ ನೆಱನೆತ್ತೆ

ಕಂ||	ಕೞಿಯೇರ್ಪೆತ್ತಿಭ ವೈರಿಯ
	ನೆೞಕೆ ಶಿರಂ ಮಾೞ್ಪವೋಲವಂ ಮುಳಿಯಿಸೆ ಕೆ
	ಯ್ಗೞಿಯೆ ಮುನಿಪತಿಯ ಕಣ್ಗಳೊ
	ಳೞಿವೋದುವು ತೀವಿ ಕೋಪರಸದ ಪೊನಲ್ಗಳ್		|| ೬೧ ||

ವ||	ಅಂತುತ್ಕಂಠನಾಗಿರ್ದುಮಿನ್ನೆಲ್ಲಿ ಪುಟ್ಟಿಯುಂ ನಿನ್ನಂ ಕೊಲ್ಲದಿರೆನೆಂದು ರೌದ್ರಪರಿಣಾಮದಿಂ
	ವಿಗತಜೀವಿತನಾಗಿ ವಿಶಾಖಭೂತಿಯೆ ಪುಟ್ಟಿದಾ ಶತಾರಕಲ್ಪದೊಳ್ ಸಾಮಾನಿಕದೇವನಾಗಿ
	ಪುಟ್ಟಿ ತಮ್ಮ ಕಿಱಿಯಮ್ಮನುಂ ತಾನುಂ

ಮ||	ವಿತತಾಷ್ಟಾದಶ ಸಾಗರೋಪಮ ನಿಜಾಯುಷ್ಯಾಂತದಿಂದಂ ಪ್ರಜಾ
	ಪತಿ ಭೂಚಕ್ರಿಗೆ ಬಂದು ಪುಟ್ಟೆ ಬಲದೇವಂ ವಾಸುದೇವಂ ಜಯಾ
	ವತಿಯುಂ ತನ್ಮೃಗಯಾವತೀಲಲನೆಯುಂ ತಾಯ್ಮಕ್ಕಳಾಗಾಳ್ದರು
	ನ್ನತಿಯಿಂ ಚಕ್ರಿಸಮೇತಮೀ ಭರತ ಭೂಶ್ರೀಯಂ ಮಹೀವಲ್ಲಭಾ		|| ೬೨ ||

ವ||	ಅಲ್ಲಿ ವಿಶಾಖಭೂತಿಚರಂ ವಿಜಯ ಬಲದೇವಂ ವಿಶ್ವನಂದಿಚರಂ ತ್ರಿಪೃಷ್ಠಂ
	ವಾಸುದೇವನಿದವರ ವೃತ್ತಕಂ ವಿಶಾಖನಂದಿಯುಮಾಯುರವಸಾನದೊಳ್ ಸತ್ತನೇಕಭವ
	ಗಹನ ಪರ್ಯಟನದಿಂ ಬಂದೈರಾವತ ತೀರದ

ಕಂ||	ಕಾನನದಾಶ್ರಮದೊಳ್ ವೈ
	ಖಾನಸಕುಲಪತಿ ಮಹಾಜಟಂ ತಂದೆ ಜಯಾ
	ಮಾನಿನಿ ತಾಯ್ ತನ್ಮಿಥುನದ
	ಸೂನುತೆಗೆ ವಿಶಾಖನಂದಿ ಭಾಜನನಾದೊಂ		|| ೬೩ ||

ವ||	ಆಗಿ ಸುಜಟನೆಂಬ ಪೆಸರಂ ಪಡೆದು ಬಳೆದು

ಕಂ||	ಜಿನದೀಕ್ಷಿತನಂತ್ಯದೊಳಮ
	ರನಾಗಿ ಮುನ್ನಿನ ನಿದಾನದಿಂದಶ್ವಗ್ರೀ
	ವ ನಭಶ್ಚರನಲ್ತೆ ಪುರಾ
	ತನವೈರದಿನೞಿದನಾ ತ್ರಿಪೃಷ್ಠನ ಕೆಯ್ಯೊಳ್		|| ೬೪ ||

			- 160 -

ವ||	ಎಂದು

ಕಂ||	ದೇವಗುರು ಬೆಸಸೆ ಜನಕ ಭ
	ವಾವಳಿಯಂ ಕೇಳ್ದು ವಿನಯ ವಿನಮಿತಾನಾದೊಂ
	ಶ್ರೀವಿಜಯಂ ಮುದಮೊದವೆ ತ
	ಪೋವೃದ್ಧಂ ಧರ್ಮವೃದ್ಧಿಯೆಂದು ಮುನೀಂದ್ರಂ		|| ೬೫ ||

	ಅಮರ ಗುರುವೆರಸು ಯತಿ ಜಲ
	ದ ಮಾರ್ಗ ಗತಿಯಾದನರಸನುಪವಾಸಪರಿ
	ಶ್ರಮಮನರಮನೆಗೆ ವಂದ
	ಶ್ರಮದೊಲೆ ಕಳೆದಯ್ದಿ ರಜತರಾಜಿತ ನಗಮಂ		|| ೬೬ ||

ವ||	ಅ ರಥನೂಪುರ ಚಕ್ರವಾಳಮಂ ಪೊಕ್ಕುರ್ವರಾಸ್ಯತಿಲಕನುಂ ತಾನುಂ
	ನಿದಾಘಸಮಯದೊಳುದ್ಯಾನಕೇಳೀ ರಸಾಸಕ್ತ ಚಿತ್ತರಿರೆ ತದ್ವನೈಕದೇಶದ ರಕ್ತಾಶೋಕ ಪಾದಪ
	ತಳದೊಳಿರ್ದ ವಿಪುಳರುಮಚಳರುಮೆಂಬ ಮುನಿಯುಗಳಮಂ ಕಂಡುದ್ಯಾನ ಕ್ರೀಡೆಯೊಳಾದ
	ಪರಿಶ್ರಮಮಂ ತನ್ಮುನಿಪಾದ ಕಲ್ಪಪಾದಪಚ್ಛಾಯೆಯೊಳ್ ಕಳೆಯಲ್ಬರ್ಪಂತೆ ಬಂದು ಬಂದಿಸಿ
	ನಿಜಮಕುಟಮಣಿಮರೀಚಿ ನಿರ್ಮಲ ಸಲಿಲ ಧಾರೆಯಿಂ ತದೀಯ ಪಾದಪಂಕಜ ರಜಮಂ
	ತೊಳೆದು ಕಳೆದು ವನಕುಸುಮ ಸ್ತಬಕಗಳಿನರ್ಚಿಸಿ ಕುಳ್ಳಿರ್ದು ಧರ್ಮಶ್ರವಣಾನಂತರಮಿಂತೆಂದು
	ಬಿನ್ನಪಂ ಗೆಯ್ದರ್

ಮ||	ಪಟುವಪ್ಪಿಂದ್ರಿಯವರ್ಗದಿಂ ತನಗೆ ಮುಂ ಕಾಮಾರ್ಥಮೆಮ್ಮೊಳ್ ಪರಿ
	ಸ್ಫುಟಮಿನ್ನಿಂದ್ರಿಯ ಶಕ್ತಿಯಂ ಬರೆ ಭರಂಗೆಯ್ದೆಯ್ದೆ ಬೆನ್ನಟ್ಟಿ ವಿ
	ಸ್ಫುಟಮಿಲ್ಲಿಚ್ಚೆಯ ಮಚ್ಚು ಮೋಹಧನಮುಂ ಮುಂದಿಟ್ಟು ದಲ್ ತೃಷ್ಣೆ ಲಂ
	ಪಟೆ ಬೆನ್ನಿಂ ಬಿಡದೊಲ್ಲೆಮೊಲ್ಲೆಮೆನೆಯುಂ ದೂದಟ್ಟಿ ದುರ್ಬುದ್ಧಿಯಂ		|| ೬೭ ||

ಕಂ||	ಆಕೆ ಬಿಸುಡೆದೊಡಮಾಮಿಂ
	ತೇಕಿರ್ಪೆಮೊ ಬಿಸುಡದಾಕೆಯಂ ಬೆಸಸುವುದ
	ವ್ಯಾಕುಳಮೆಮ್ಮಾಯುಷ್ಯ
	ಸ್ತೋಕ ಬಹುತ್ವಮನಗಾಧ ಬೋಧ ಪಯೋಧೀ		|| ೬೮ ||

ವ||	ಎಂದು ಪಾಪೇಭ ಕಂಠೀರವನುಂ ಶ್ರೀವಿಜಯನುಂ ಬೆಸಕೂಳೆ ವಿಪುಳಾಮಳ ಮುನಿನಾಥರ್
	ಧರ್ಮವಾತ್ಸಲ್ಯಕಲ್ಯಾಣಾಂತರಂಗಳಿಂ ನಿಮಗಿಪ್ಪತ್ತಾಱುದಿವಸಮಾಯುಷ್ಯಮೆಂದು ಬೆಸಸಿ
	ಬಿಜಯಂ ಗೆಯ್ವುದುಂ

ಕಂ||	ಸೆಱಗಂ ಪಾರದೆ ಮತಿ ಮಱೆ
	ದಿರದೆ ಮನಂಗೂಂಡೊಡಂಬಡ ಬಳಸಿರ್ದಾ
	ಸಿರಿವಂತಿಗೆಯಂ ತೊಱೆವಂ
	ತಿರೆ ಖಚರಶ್ರೀಯನುೞಿದನಾ ಜಿನಚಂದ್ರಂ		|| ೬೯ ||

			- 161 -

	ವಿಜಯಶ್ರೀಯುಂ ಶ್ರೀಯುಂ
	ನಿಜಮೆನೆ ನೆಗೞ್ದಮಿತತೇಜನೊಡನೆ ಜಿತಾತ್ಮಂ
	ರುಜೆಯಂ ಬಿಸುಡುವವೊಲ್ ಶ್ರೀ
	ವಿಜಯಂ ಬಿಸುಟಂ ಧರಾ ಲತಾಂಗಿಯನಾಗಳ್		|| ೭೦ ||

ವ||	ಅಂತು ಮಯ್ದುನಿರ್ವರುಮೋರೋರ್ವರೊಳ್ ತೆಕ್ಕೆ ತೆಕ್ಕೆಯಿಂ ಬಾಹ್ಯಾಭ್ಯಂತರ
	ಪರಿಗ್ರಹಂಗಳಂ ಪರಿಚ್ಛೇದದಿಂ ತೊಱೆದು ತಮ್ಮ ಮಕ್ಕಳಪ್ಪ ಸುತೇಜನುಮಂ ಶ್ರೀದತ್ತನುಮಂ
	ರಾಜ್ಯದೊಳ್ ನಿಱಿಸಿ ಬೞಿಯಮಿಪ್ಪತ್ತಾಱು ದಿವಸಂಬರಂ

ಕಂ||	ಅಭಿನಂದನಮುನಿ ರವಿವಾ
	ಕ್ಪ್ರಭೆ ತಮಮಂ ಕಳೆಯೆ ಮಯ್ದುನಿರ್ವರುಮುಱೆ ನೋಂ
	ತಭಯಮನರಾಗಿಯುಂ ದುರಿ
	ತ ಭೀತಿಯಿಂ ನಡುಗಿ ಬಡಬಡಾದಂತಾದರ್		|| ೭೧ ||

ವ||	ಅಂತುಪವಾಸ ಕೃಶೀಕೃತಾಂಗರಾಗಿ ಶರೀರಕರ್ಮಪರಮಾಣುಗಳನೊಡನೊಡನೆ ತವಿಸಿ
	ಕಾನನಮಧ್ಯಸ್ಥಿತ ರುಂದ್ರಗಿರೀಂದ್ರಶೃಂಗದೊಳ್ ಆತ್ಮಪರ ಪರ್ಯಷ್ಟಿ ನಿರಾಪೇಕ್ಷರಾಗಿ
	ತಾಱಲಾಱದ ಸ್ಥಳನಳಿನಿಗಳನೆ ಪೋಲ್ತುತ್ತರಾಶಾಭಿಮುಖರಾಗಿ ಪೋಗಿ ತದದ್ರಿಶಿಖರ
	ದೊಳೊಂದೆಡೆವೆತ್ತು

ಕಂ||	ಮೃಗರಾಜಂ ರಾಜತ್ವದ
	ಪಗೆಗಿಱಿವಂತಿಱಿದು ನಖದಿನೋವದೆ ತಿನೆಯುಂ
	ಬಗೆಯದೆ ವೀರಪ್ರಾಯೋ
	ಪಗಮನದಿಂದಮಿತತೇಜನೊಡಲಂ ಬಿಸುಟಂ		|| ೭೨ ||

ವ||	ಶ್ರೀವಿಜಯನುಂ ನಿಜಜನಕ ಲಕ್ಷ್ಮೀಕಾಂಕ್ಷಿತ ಪ್ರಾಯೋಪಗಮನ ಮರಣ ಮಾರ್ಗದೊಳ್
	ಶರೀರಪರಿತ್ಯಾಗಂಗೆಯ್ದನಮಿತತೇಜನುಂ ಪ್ರಾಣತಕಲ್ಪಜಂ

ಶಾ||	ಲಾವಣ್ಯಾಮೃತವಾರ್ಧಿಮಗ್ನ ದಿವಿಜ ಶ್ರೀರಮ್ಯದೊಳ್ ನಂದ ನಂ
	ದ್ಯಾವರ್ತಾಖ್ಯ ವಿಮಾನದೊಳ್ ಮಣಿಮಯಕ್ಷ್ಮಾಭಾಸಿಯೊಳ್ ಪುಟ್ಟಿ ತ
	ದ್ದೇವಂ ದೇವನಿಷೇವಣೀಯನಣಿಮಾದ್ಯೈಶ್ವರ್ಯಯುಕ್ತಂ ತ್ರಿಶ
	ದ್ದೇವೇಂದ್ರಂ ಮಣಿಚೂಳನೆಂಬ ಪೆಸರಿಂ ಪೆತ್ತಂ ದಿವೈಶ್ವರ್ಯಮಂ		|| ೭೩ ||

ವ||	ಶ್ರೀವಿಜಯನುಂ ಸ್ವಸ್ತಿಕಾವರ್ತವಿಮಾನದೊಳ್ ಮಣಿಚೂಳನೆಂಬೊಂ ಸಾಮಾನಿಕ
	ದೇವನಾದೊಂ ಮತ್ತಮಮಿತತೇಜನಭಶ್ಚರ ಚರಸುರೇಶ್ವರಂಗೆ

ಚಂ||	ಗಡಣದ ಸಂಗಡಂ ಪೊಗೞ್ವ ಪಪ್ಪವರುಂ ಬಗೆ ಮುಟ್ಟು ಮುಟ್ಟುವೊಂ
	ದೆಡೆಗೆಡೆ ಮಾಡದೆಯ್ದಿಸುವ ವಾಹನಮುಂ ಬಳಸಿರ್ದ ಸಬ್ಬವ‌ರ್

			- 162 -

	ನುಡಿವರಸಾಳುಮೋಲಗಿಪ ನಿಗ್ಫಗಳುಂ ಮುದುಗಣ್ಗಳುಂ ಮೊದಲ್
	ಪಡಿಯಱರುಂ ಮಹಾಮರರದೇಂ ಜಿನಚಂದ್ರನಗಣ್ಯ ಪುಣ್ಯನೋ		|| ೭೪ ||

ವ||	ಅಂತುಮಲ್ಲದೆಯುಂ

ಚಂ||	ಪರಿವೆಸವೋಗಲಚ್ಚರಸಿಯರ್ ಶ್ರುತಿಯೊಳ್ ಸಮನಾಗೆ ಪಾಡಲ
	ಚ್ಚರಸಿಯರೞ್ತಿಯಿಚ್ಚೆಯಱಿದುಂ ಪರಿವಾರಿಸಿ ಪಾಟಮೋದಲ
	ಚ್ಚರಸಿಯರಾಡಲಚ್ಚರಸಿಯರ್‌ ಮನದಿಚ್ಛೆಯನಿಚ್ಚೆಗೆಯ್ಯಲ
	ಚ್ಚರಸಿಯರೆಂದೊಡೇವೊಗೞ್ವುದೋ ಜಿನಚಂದ್ರ ವಿಭೂತಿಲೀಲೆಯಂ		|| ೭೫ ||

ಕಂ||	ರಮಿಯಿಪುದಮರಿಯರೊಳ್ ತೆಗ
	ೞಮರಿಯರೊಳ್ ತವದ ಮೇಳಮಮರಿಯರೊಳಲಂ
	ಪಮರಿಯರೊಳ್ನಗೆ ಸಬ್ಬವ
	ಮಮರಿಯರೊಳ್ ನಡೆವುದಮರನೇಂ ಸುಖಮಯನೋ		|| ೭೬ ||

ವ||	ಅಂತಪರಿಮಿತಾಮರಾಮರೀ ಲಲಿತಾಪ್ಸರಸ್ಸಂದೋಹ ಸುಂದರಾರವಿಂದಮಿತ್ರಂ
	ಮಣಿಚೂಳ ದಿವಿಜಂ ಮಿತ್ರಮಣಿಚೂಳಂ ಬೆರಸು ಕುಂದದೆ

ಮ||	ಬಗೆ ಧರ್ಮೋತ್ಸವಮೆಲ್ಲಿತಲ್ಲಿಗೆ ಜಿನಶ್ರೀಗೇಹದೊಳ್ಪೆಲ್ಲಿತ
	ಲ್ಲಿಗೆ ಯೋಗಿವ್ರಜಮೆಲ್ಲಿತಲ್ಲಿಗೆ ಮಹಾ ತೀರ್ಥೌಘದಿಂಬೆಲ್ಲಿತ
	ಲ್ಲಗೆ ದೇವಾಗಮಮೆಲ್ಲಿತಲ್ಲಿಗೆ ಮಹಾ ಪೂಜಾಂಗದೊಳ್ಪೆಲ್ಲಿತ
	ಲ್ಲಿಗೆ ತನ್ನಂ ತಡವಿಲ್ಲದುಯ್ಯೆ ಪಲವುಂ ಕಾಲಂ ಸಲುತ್ತಿರ್ಪಿನಂ		|| ೭೭ ||

ವ||	ದೋಷಧಾತು ಮಲವಿಹೀನನುಂ ನಖರೋಮ ಶ್ಮಶ್ರುಕೇಶ ವಿರಹಿತನುಂ
	ನಿದ್ರಾಲಸ್ಯಾಕ್ಷಿಪಕ್ಷ್ಮಪಾತೇತರನುಂ ದಶಮಾಸಾವಧಿ ನಿರ್ಯತ್ಸುರಭಿ ನಿಶ್ವಾಸನುಂ ವಿಂಶತಿ
	ಸಹಸ್ರವರ್ಷಪರ್ಯಂತ ಸ್ಮೃತಾಹಾರನುಂ ವಿಂಶತಿ ಸಮುದ್ರೋಪಮಾಯುಷ್ಯನುಮಖಿಳಾ
	ಮಯ ವಿದೂರನುಂ ನಿತ್ಯ ಯೌವನನುಮಾಗಿ ಮಣಿಚೂಳಾಮರೇಶ್ವರನಿರೆ ತದೀಯ
	ದಿವ್ಯಶರೀರಂ

ಚಂ||	ಹಿಮರುಚಿ ಕುಂದೆ ಕುಂದೆ ನೆಱಿದೊಪ್ಪುವ ಚಂದ್ರಿಕೆ ಕುಂದುವಂತೆ ಬಂ
	ಹಿಮವದಪಾರ ಸಾಗರಮಿತಾಯುವ ಲೆಕ್ಕದ ಕುಂದೆ ಕುಂದೆ ದೈ
	ನ್ಯಮನೊಳಕೊಂಡುದಂತಕೆ ಸಾಮ್ಯಮನಂತಕವೈರಿಯಲ್ಲದುಂ
	ತಮರಮನುಷ್ಯರಾರ್ಪರೆ ನಿರಾಕರಿಸಲ್ ಭುವನತ್ರಯಂಗಳೊಳ್		|| ೭೮ ||

ಉ||	ಇನ್ನಱುದಿಂಗಳುಂಟೆನೆ ನಿಜಾಯು ಸುರಪ್ರಕರಂ ಮೊಗಂಗಳಂ
	ಬಿನ್ನಗೆ ಮಾಡೆಯುಂ ತಮಗೆ ಶಂಕೆಯುಮಿಲ್ಲ ವಿಭೂಷಣಪ್ರಭಾ
	ತ್ಯುನ್ನತಿ ಮಾಣೆಯುಂ ಮುಖರಸೋನ್ನತಿ ಮಾಣದೆ ಜೈನತತ್ವಸಂ
	ಪನ್ನರನಾಜವಂಜವಭಯಂ ಗೆಲಲಾರ್ಕುಮೊ ಮೀಱಲಾರ್ಕುಮೋ		|| ೭೯ ||

			- 163 -

ವ||	ಅಂತು ಮಣಿಚೂಳದೇವಂ ತನ್ನ ಸಹಾಯಂ ಮಣಿಚೂಳನುಂ ತಾನುಂ

ಕಂ||	ಜಿನಚರಣದೊಳಿರೆ ನತಿ ಮತಿ
	ಜಿನಗುಣಸಂಪತ್ತಿಯೊಳ್ ಪೊದೞ್ದಿರೆ ತನು ತ
	ಜ್ಜಿನಗೃಹದೊಳಿರೆ ಸುರೇಂದ್ರರ್
	ಜಿನೇಂದ್ರ ಮಹಿಮೆಗೆ ಸಮಾಧಿಯೊಳ್ ಮೊದಲಿಟ್ಟರ್		|| ೮೦ ||

	ತಳಮಳಗಾಗದ ತನು ಪೆ
	ಳ್ಪಳಿಸಿದ ನೆಲೆ ತೊಲಗದಱಿವು ಪೆಳಱದ ಚೇಷ್ಟಾ
	ವಳಿ ಪಂಚನಮಸ್ಕಾರದ
	ಕಳರುತಿ ತಮಗಮರೆ ಮುಡಿಪಿದರ್ ಮಣಿಚೂಳರ್		|| ೮೧ ||

ವ||	ಅಂತು ಮುಡಿಪಿ ಶರೀರ ಸಮೇತಂ ನಿರಾದಾನವಿದಾನದಿಂ ಗಾಳಿವೆೞಗಿನೊಳಿರ್ದಮಳ
	ದೀಪಿಕೆಯಂತಿರ್ವರುಮೊಡನದೃಶ್ಯರಾಗಿ ಬಂದು ಜಂಬೂದ್ವೀಪದ ಪೂರ್ವವಿದೇಹದ
	ವತ್ಸಕಾವತೀ ವಿಷಯದ ಪ್ರಭಾಕರೀ ಪುರಾಧಿಪಂ ಸ್ತಿಮಿತಸಾಗರಂಗಂ ವಸುಂಧರೆಗಂ
	ಮಣಿಚೂಳಚರನಪರಾಜಿತನೆಂಬ ಪೆಸರೊಳಾಂ ಬಲದೇವನಾದೆಂ ತದ್ಧರಾಧೀಶ್ವರಂಗಂ
	ವಸುಮತಿಗಂ ಮತ್ತಿನ ಮಣಿಚೂಳಚರನಯ್ ನೀನಂತವೀರ್ಯನಾಮದಿಂ

ಕಂ||	ಅತಿಕಾಂಕ್ಷಿತನೈ ಬಗೆ ಗೆ
	ಟ್ಟತೀತ ಭವಜನಕ ಲಕ್ಷ್ಮಿಯೊಳ್ ಮತಿ ನಿಲೆ ದು
	ರ್ಗತಿಗಳಸಿ ಯಾಮತಿಸ್ಸಾ
	ಗತಿಯೆಂಬುದನಱಿಪಿ ವಾಸುದೇವನೆಯಾದಯ್		|| ೮೨ ||

ವ||	ಅಂತು ನಾಮಿರ್ವರುಂ ಬಲದೇವ ವಾಸುದೇವರಾಗಿ ಬಳೆಯೆವಳೆಯೆ ನಮ್ಮ ತಂದೆ
	ಸ್ತಿಮಿತಸಾಗರ ಮಹೀನಾಥನುಂ ಜಿನೇಂದ್ರ ಪದಾಭ್ಯರ್ಚನದೊಳ್ ನಿರ್ಗ್ರಂಥರೂಪ
	ಧಾರಿಯಾಗಿ ವಂದನಾ ಭಕ್ತಿಗೆ ವಂದ ಧರಣೀಂದ್ರನಂ ಕಂಡು ತತ್ಸೌಂದರ್ಯಮಹಿಮೆಗೆ
	ನಿದಾನಂಗೆಯ್ದು ಭವನಾಮರಲೋಕದೊಳ್ ಧರಣೀಂದ್ರನಾಗಿ ಪುಟ್ಟಿದನಾನುಂ ನೀನುಂ
	ನಿಜಗುರು ಪರೋಕ್ಷದೊಳಧಿರಾಜನುಂ ಯುವರಾಜನುಮಾದೆವಿನ್ನೆನ್ನ ನಿನ್ನ ತದ್ಭವಸಂಬಂಧದ
	ಬಂಧುರಲಂಬಪ್ರಾರಂಭಮಂ ಕೇಳ್ವೆಯಪ್ಪೊಡೆ

ಮ||	ಖಚರೇಂದ್ರಂ ತರವೇೞ್ದ ಗಾಯಿಕೆಯರೊಂದಾಕಾರದಿಂ ಪೋಗಿ ಸ
	ತ್ಕಚೆಯಂ ತತ್ಸುತೆಯಂ ಮರುಳ್ದು ಕನಕಶ್ರೀಯಂ ಭಯಭ್ರಾಂತಿಯಿಂ
	ದಚಿರಂ ತಂದಿದಿರಾದ ಖೇಚರನನಾಂ ಬಿಲ್ವೊಯ್ದು ಕೊಂದಿಕ್ಕೆ ಚ
	ಕ್ರಚಿರಾಸ್ಥಾಯಿಯನರ್ಧಚಕ್ರಿಶಿರಮಂ ನೀಂ ಪಾಂಸುಲಂ ಮಾಡಿದೈ		|| ೮೩ ||

ವ||	ಅಂತು ದಮಿತಾರಿ ವಧಾನಂತರದೊಳರ್ಧಚಕ್ರವರ್ತಿಯಾಗಿ ನೀಂ ನಿಜಾಯುರವಸಾನದೊಳ್
	ರತ್ನಪ್ರಭೆಯೆಂಬ ಮೊದಲ ನರಕದ ಪದಿಮೂಱುಮಿಂದ್ರಕಂಗಳೊಳಗೆ ಚಂದ್ರಕಮೆಂಬ

			- 164 -

	ಮೊದಲಿಂದ್ರಕದೊಳ್ ನಾಲ್ವತ್ತಿರ್ಛಾಸಿರವರ್ಷಂ ಮಧ್ಯಮಾಯುಷ್ಯನಾಗಿ ಪುಟ್ಟಿದಯ್
	ಆನುಂ ನಿನ್ನ ವಿಯೋಗ ದುಃಖದೊಳ್ ಜಿನೇಶ್ವರ ತಪಶ್ಚರಣಕ್ಕೆ ತಱಿಸಂದು ನೆಗೞ್ದು
	ಕಡೆಯೊಳ್ ಪ್ರಾಯೋಪಗಮನದಿಂ

ಕಂ||	ತೊಱೆದು ಪರೀಷಹ ತತಿಯಂ
	ಪಱಿವಱಿಯಾದೊಡಲನಾತ್ಮನಿರಪೇಕ್ಷತೆಯಿಂ
	ನಿಱಿಸಿ ದುರಿತಾರಿಯೊಡಮಡಿ
	ದೆಱೆವಿಡಿದಘಹರನಚ್ಯುತೇಂದ್ರನೆನಾದೆಂ		|| ೮೪ ||

ವ||	ನಿನ್ನುಮಂ ಸ್ತಿಮಿತಸಾಗರಚರ ಧರಣೀಂದ್ರಂ ತೀವ್ರದುಃಖಮಮನುಭವಿಸುವುದನಱಿದು
	ಮೋಹದಿಂ ಸಮ್ಯಗ್ದರ್ಶನಮಂ ಕೆಯ್ಕೊಳಿಸಿದನಾ ನಾರಕಪಟಲಂಗಳೆಂತೆನೆ ಮಂದರದಿಂ
	ಮೊದಲಿಂ ಕೆಳಗೆ ಲಕ್ಷಯೋಜನಾಂತರದೊಳೊಂದೊಂದೋರೊಂದು ರಜ್ಜು ಪ್ರಮಾಣಾಂ
	ತರತಂಗಳಕ್ಕುಮವಾವುವೆಂದೊಡೆ ರತ್ನಪ್ರಭೆಯುಂ ಘಮೇಯುಮೆಂಬ ಪ್ರಥಮ ಭೂಮಿಯಂ
	ಶರ್ಕರಾ ಪ್ರಭೆಯುಂ ವಂಶೆಯುಮೆಂಬೆರಡನೆಯ ಭೂಮಿಯುಂ ವಾಳುಕಾಪ್ರಭೆಯುಂ
	ಶೈಲೆಯುಮೆಂಬ ತೃತೀಯ ಭೂಮಿಯುಂ ಪಂಕಪ್ರಭೆಯುಮಂಜನೆಯುಮೆಂಬ ನಾಲ್ಕನೆಯ
	ಭೂಮಿಯುಂ ಧೂಮಪ್ರಭೆಯುಂ ಅರಿಷ್ಟೆಯುಮೆಂಬಯ್ದನೆಯ ಭೂಮಿಯುಂ
	ತಮಃಪ್ರಭೆಯುಂ ಮಘವಿಯುಮೆಂಬಾಱನೆಯ ಭೂಮಿಯುಂ ಮಹಾ ತಮಃಪ್ರಭೆಯು
	ಮಾಘವಿಯುಮೆಂಬೇೞನೆಯ ಭೂಮಿಯುಮೊಂದೊಂದಕ್ಕೆರಡೆರಡು ಪೆಸರಕ್ಕು
	ಮವಱೊಳಗೆ

ಹರಿಣೀವೃತ್ತಂ||	ಅರೆವೆರಸು ನಾಲ್ಕುಷ್ಣಂ ಮೇಗಿರ್ದ ಭೂಮಿಗಳತ್ತ ಮ
	ತ್ತೆರಡುವರೆ ಭೂಭಾಗಂ ಕೋಡುತ್ತುಮಿರ್ಪುವು ವಜ್ರಮುಂ
	ಕರಗಿ ಪರಿಗುಂ ಸೋಷ್ಣಾಭೂಮಧ್ಯದೊಳ್ ಹಿಮವದ್ವಸುಂ
	ಧರೆಯೊಳಿರೆ ತಪ್ತಾಶ್ಮಂ ಶೀತಾಶ್ಮದಂತಿರೆ ಕೋಡುಗುಂ		|| ೮೫ ||

ಕಂ||	ಆ ಬಹುವಿಧ ದುಃಖ ಬಳ
	ಕ್ಷೀಬೋರ್ವೀಜಂಗಳುದ್ಭಯಂಕಾರಗುಹಾ
	ಕ್ಷಾ ಬಹುಳ ಮಿಂದ್ರಕ ಶ್ರೇ
	ಣೀಬದ್ಧ ಮಹಾಪ್ರಕೀರ್ಣಕಾಖ್ಯ ಬಿಲಂಗಳ್		|| ೮೬ ||

ವ||	ಅವು ತಾಮನುಕ್ರಮದೊಳೆ ತ್ರಿಂಶತ್ಪಂಚವಿಂಶತಿ ಪಂಚದಶ ದಶತ್ರಿಲಕ್ಷ ಪಂಚೋನೈಕಲಕ್ಷ
	ಪಂಚಪ್ರಮಾಣಂಗಳವಱೊಳ್ ವಿರತಿ ಪ್ರಮಾದ ಕಷಾಯ ತರತಮ ಸ್ವೀಕಾರಮುಂ
	ಹಿಂಸಾನೃತಸ್ತೇಯಾ ಬ್ರಹ್ಮಪರಿಗ್ರಹಮುಂ ಕೃಷ್ಣನೀಲಕಪೋತ ಲೇಶ್ಯಾತ್ಮೀಭಾವಮುಂ
	ಕಾರಣಮಾಗೆ ಪುಟ್ಟುವ ನಾರಕ ಶರೀರಾಯುಷ್ಯ ಪ್ರಮಾಣಂಗಳ್

			- 165 -

ಕಂ||	ಮೊದಲಿಂದಂ ತುದಿವರಮಿನಿ
	ತೆ ದಲೊಂದುಂ ಮೂಱು ಬೞಿಕಮೇೞುಂ ಪತ್ತುಂ
	ಪದಿನೇೞುಮಿಪ್ಪತೆರಡುಂ
	ವಿದಿತಂ ಮೂವತ್ತುಮೂಱುಮಂಭೋನಿಧಿಗಳ್		|| ೮೭ ||

	ಅಳವಿಯೊಳಾದಿಯ ನಾರಕ
	ರಳವಿ ತನುಸ್ಥಿತಿಯೊಳೇಱಿ ಬಿಲ್ಲುಂ ಮೂಱು
	ಮೊೞನರಗೇಣ್ ಸಪ್ತೋರ್ವಿ
	ವಲಯಂಬರಮತ್ತಮತ್ತಮಿರ್ಮಡಿಯಕ್ಕುಂ		|| ೮೮ ||

ವ||	ಮತ್ತಮಾ ಬಿಲಂಗಳ ಮೇಗಣಟ್ಟುಗಳೊಳ್ ತಲೆಕೆಳಗಾಗಿರ್ದ ಖರಕರಭ ಸೃಗಾಳಸಾರ
	ಮೇಯಾಕಾರಂಗಳಪ್ಪುತ್ಪತ್ತಿಸ್ಥಾನಂಗಳೊಳ್ ಪುಟ್ಟಿ ನಟ್ಟಿರ್ದ ಮೂವತ್ತೆರಡಾಯುಧಂಗಳ
	ಮೇಲೆ ಬಿೞ್ದು ಸಿಡಿಲುಚ್ಚಳಿಸಿ

ಮ||	ನೆಲದೊಳ್ ಬಿೞ್ದಡಿಗಿಂಡೆಯಾಗೆ ನೆಱನಂ ನಟ್ಟುರ್ಚಿದುಗ್ರಾಯುಧಾ
	ವಲಿಯಿಂದುರ್ವಿಸುವಿಂದ್ರಜಾಲಿಗನವೋಲ್ ಜೋಲ್ದುಂ ನೆಱಲ್ದುಂ ಸಮಾ
	ಕುಲಿತರ್ ಮೋಹಿಸಿ ಮುಚ್ಚಿವೋಗೆ ಪರಿತಂದುತ್ತಪ್ಪ ಲೋಹದ್ರವಂ
	ಜಲಮೆಂದಲ್ಲಿಯ ನಾರಕರ್ ತಳಿವುದುಂ ತಾತ್ಕಾಲಿಕಾ ನಾರಕರ್		|| ೮೯ ||

ಕಂ||	ಇಱಿವ ಬಲಿಗುಡುವ ಕೈರಂ
	ದಱಿವುರ್ದಂ ಸೀಳ್ವ ಪೋಳ್ವಪರಪುವ ಗೊಟ್ಟಂ
	ಗೋಱಿವಗುೞ್ದು ನಟ್ಟು ಪರೆಪುವ
	ಪೆಱವುಮಗುರ್ವಪ್ಪ ಚಿತ್ರವಿಧ ವಧೆಯಿಂದಂ		|| ೯೦ ||

	ಪಿಡಿಖಂಡಂಗೊಳೆ ಮನದೊಳ್
	ಪೊಡರ್ಪುಗೆಟ್ಟಗಿದು ಬೆಗಡುಗೊಂಡವಧಾನ
	ಕ್ಕೊಡರಿಸೆ ಭಂಗಮದಂದವ
	ರೊಡವುಟ್ಟರೆ ಪುಟ್ಟುಗುಂ ವಿಭಂಗಜ್ಞಾನಂ		|| ೯೧ ||

ವ||	ಅಂತು ಪುಟ್ಟಿದ ವಿಭಂಗಜ್ಞಾನದಿಂದಮವಗತ ನರಕಲೋಕಪ್ರಪಂಚನಾಗಿ ಕಿಱುವೇಂಟೆಯ
	ನಾಯ್ಗಳಿಂದ ಮುಟ್ಟುಪಟ್ಟ ಪೆಣ್ಮೊಲನಂತೆ ಭಯಮನೆಡೆಗಲಿಸಿ ಬೆಳ್ಳೋಟಮೋಡಿ
	ಜವಂಗೆಟ್ಟು ಕಾಲ್ ಪೆಡಂಗಲಸೆ ಬೀೞುತ್ತುಮೇೞುತ್ತುವೆಂತಾನುಮೆಯ್ದಿ ಕೂಟ
	ಶಾಲ್ಮಲಿಯನಡರ್ವನನಡಿಯಿಂದಾ ಮಸ್ತಕಂಬರಂ ರೋಮರೋಮಂದಪ್ಪದೆ ಕೊಂಡುರ್ಚಿ
	ನಿಲ್ಲದೆಲ್ವಂ ನಟ್ಟು ಕೀಲ್ಗೊಟ್ಟಂತಿರ್ದ ವಜ್ರಕಂಟಕಂಗಳ್ವೆರಸಲ್ಲಿಯುಂ ನಿಲಲಾಱದೆ ಬೀೞುತ್ತುಂ
	ದೆಸೆದೆಸೆವಱಿದು ತಳಮಳಗಪ್ಪಿನಂ ಬೞಿಯನುೞಿಯದೆ ಕಱುತ್ತು ನಟ್ಟು ಬೆನ್ನಟ್ಟುವ ಪುರಾಣ

			- 166 -

	ನಾರಕರೆೞ್ತರವಿಂಗೆ ಕೋಳ್ಗುದಿಗೊಂಡು ಜಳಾವಗಾಹಾಸೆಯಿಂ ವೈತರಣಿಯ ಪಿರಿಯ
	ದರಿಯಂ ಮೆಟ್ಟಿ ನುಣ್ಮಣಲಂ ಮಣಲ್ದಿಂಟೆ ಪರಿತಪ್ತ ಲೋಹರಜಸ್ಸಿಕತಿಳತಳದೊಳ್
	ಮೆಯ್ಯನೀಡಾಡುವುದುಂ

ಹರಿಣೀವೃತ್ತಂ||	ಹುರಿಗಡಲೆಯಂತಾನುಂ ಕಾಯ್ವಾಱದೋಡಿನ ಜೋಳದೊ
	ಳ್ಳರಳಲರುವಂತಾನುಂ ಕಾರ್ಗೆಯ್ಯ ಮೇರೆಯೊಳಿಟ್ಟ ಕೆ
	ಕ್ಕರಿಕೆ ಬಿರಿವಂತಾನುಂ ಮೆಯ್ ಬಿರ್ಕು ಬಿರ್ಕೆನೆ ನಿಬ್ಬರಂ
	ಬಿರಿದೊಳಱುಗುಂ ಜೋಲ್ಗುಂ ವೈಚಿತ್ರಜೀವರ ರೂಪದಿಂ		|| ೯೨ ||

ವ||	ಅಂತಲ್ಲಿಯುಂ ಸೈರಿಸದೆ ನದೀಹ್ರದಮಂ ಪುಗುವುದುಂ

ಕಂ||	ಮಕರಂ ನಾರಕನಹಿ ನಾ
	ರಕಂ ಮಹಾನಕ್ರನಾರಕಂ ಕಮಠಂ ನಾ
	ರಕನುಗ್ರ ಗ್ರಾಹಂ ನಾ
	ರಕನವು ತಿನೆ ಪೊಕ್ಕ ನಾರಕಂ ಬರ್ದುಕುವನೇ		|| ೯೩ ||
	
ವ||	ಮತ್ತಮಲ್ಲಿಯುಂ ಮೆಯ್ಯಂ ನಿಲಿಸಲಾಱದೆ ವೈತರಣಿಯಂ ಪೊಱಮಟ್ಟು ಪರಿತಂದಸಿ
	ಪತ್ರವನಮಂ ಪುಗುವುದಮಲ್ಲಿ

ಉ||	ಮರ್ಮರಪತ್ರಮಂಬು ತಳಮಂ ನಡುವಂತಿರೆ ನಟ್ಟೊಡೆತ್ತ ಬೀ
	ೞ್ವರ್ಮಗುೞ್ದತ್ತ ಪೂಮಿಡಿಯ ಪೂವಿನ ಕಾಯ್ಗಳ ಕಯ್ದುವುಳ್ಕುಗುಂ
	ಮರ್ಮಮನಾರ್ ಶರಣ್ಯಮೆಮಗಾರ್‌ ನೆಱಮಾರ್ ಪೆಱಗಿಕ್ಕಿ ಕಾವರಾ
	ರಾರ್ಮಮೆನುತ್ತೊಱಲ್ದಱಲುತಿರ್ಪುದೆ ನಾರಕರ್ಗಲ್ಲಿ ತಲ್ಲೞಂ		|| ೯೪ ||

ವ||	ಮತ್ತಂ ದೆಸೆಗಳ್ ಪಿಡಿಪಿಡಿದು ನುಂಗಿದಪುವು ನೆಲನೆ ಬಾಯ್ದೆಱೆದಪ್ಪುದು ಆಕಾಶಂ ಮೇಗೆ
	ಕವಿದಪುದು ಗಾಳಿಯೆ ನಂಜಾದುದು ಎಂಬ ಸಕಲ ಪ್ರಕ್ಷೋಭದೊಳ್ ವಿಹ್ವಳರಾಗಿರ್ದ
	ನಿರಯ ಜರನೆಯ್ದಿ ಸುತ್ತಿಮುತ್ತಿ ಪಿಡಿದುಗಿಬಿಗಿ ಮಾಡಿ

ಉ||	ಕರ್ವಿನಗಾಣದೊಳ್ ಮಱುಗುವಾಣದೊಳೆಣ್ಣೆಯ ಕುಂಡದೊಳ್ ಕನ
	ಲ್ದರ್ವಿಸುವಚ್ಚಗೊಂಡದೊಳಗುರ್ವಿಸೆ ಸೀಳಿಸಿ ಮಾಣದಿಕ್ಕಿ ಪೋ
	ೞ್ದಿರ್ವಗಿ ಮಾಡಿ ತಾಳಿಸೆ ಸುರಳ್ವಿನೆಗಂ ನೆಱೆ ಸಾಯನಂತಕಂ
	ಚರ್ವಿತ ಚರ್ವಣಕ್ಕವನನೋವಿದನಾಗಳೆ ಸಾಯಲೀಗುಮೇ		|| ೯೫ ||

ವ||	ಅಂತು ಪಿೞಿಯೆ ಕಕ್ಕೞ ಗೞಲ್ದು ಸೊಪ್ಪು ಸೊಪ್ಪಪ್ಪೆಲ್ವಂ ಕುದಿಯಿಸೆ ತತ್ತಳಗುದಿದು
	ಕೋೞ್ಗುದಿಗೊಳ್ವ ಮೆಯ್ಗಂಡಮಂ ತಾಳಿಸೆ ಸುರುಂಟೆ ಬಗಿದಾ ಮೆಯ್ಯಂ ಸುಡೆ ಬಿಸಿಲ
	ಬೆಣ್ಣೆಯಂತೆಕರಗಿ ಕಱಂಪು ನಾಱುವ ಕೊೞ್ನೆಣನುಮಗುರ್ವಂ ಪಡೆಯೆ ಜೀವನ್ಮೃತಾ
	ವಸ್ಥೆಯೊಳಲ್ಲಿಂದಂ ತೆಗೆದು ಬೇಱೆ ನಿಱಿಸಿ

			- 167 -

ಕಂ||	ಬಲ್ಲಡಗಿಲ್ಲದೊಡುಣಿಸಣ
	ಮಿಲ್ಲೀ ಪ್ರಭುಗೆನುತುಮವನ ತೊಡೆಯಡಗನೆ ತ
	ಳ್ವಿಲ್ಲದವಂಗಿಕ್ಕುವರೇಂ
	ಪೊಲ್ಲದುದೋ ಮಾಂಸಸೇವನ ಪ್ರತಿಪಾಪಂ		|| ೯೬ ||

	ನಾಯಕ ಸಾರವೊಲಿದು ಕಡು
	ಸೀಯೆನೆ ಕುಡಿಯೆಂದು ತಂದು ಕುಡಿಯಿಸುವರ್‌ ತ
	ಪ್ತಾಯಸ ರಸಮಂ ಬಸನಿಗ
	ಪಾಯಂ ಭವಭವದೊಳೆಂದುಮೇಂ ಕುಂದುಗುಮೇ		|| ೯೭ ||

	ಪರವಧುವನಲ್ಲದಂತಃ
	ಪುರವಧುವಂ ಮೆಚ್ಚಿಯೆಂದು ತಂದಪ್ಪಿಸುವರ್‌
	ಪರಿತಪ್ತಲೋಹಮಯ ಸುಂ
	ದರಿಯಂ ಸುಂದರಿಯರಲ್ಲಿ ಮೊಱಿಯಿಲ್ಲದರೊಳ್		|| ೯೮ ||

ವ||	ಅಂತು ಲೋಹಮಯಪುತ್ರಿಕೆಗಳನಪ್ಪಿಸಿದಾಗಳೆಲ್ವುೞಿಯೆ ಮತ್ತಿನ ರಸಾದಿಧಾತುಗಳೆಲ್ಲಂ
	ಪತ್ತಿ ಮೆತ್ತಿದಂತಿರೆ ಪೆಣವೊಗೆಸುತ್ತಿ ನರಲೋಕಮೆಲ್ಲಮಂತಕ ಡಾಮರದೊಳೆ ಬೆಂದು
	ಧೂಮಮಯಮಾದ ದಿಶಾಧೂಮಂ ಕವಿದಂತಾಭೀಳಮಾಗೆ ಭೈರವಂ ಬೆರಸೊದಱಿ
	ಮೂದಲಿಸಿ ಕೊಲ್ವರುಂ ಕೊಲೆಯಿಂ ಕರಮೞಿಯೆಯುಂ ನೊಂದು ಪ್ರಾಣಮನೆಂತಾನುಂ
	ಪರಮಾಯುಷ್ಯಂಬರಂ ನಿಱಿಸಿ

ಕಂ||	ತೆರ್ಪತ್ತು ಬಿೞ್ದು ನಮೆಯು
	ತ್ತಿರ್ಪರ್ ನಾರಕರವಂದಿರೊಡಲುಂ ಮನಮುಂ
	ಕರ್ಪಿಡಿದು ಕೃಷ್ಣಲೇಶ್ಯೆಯ
	ಡರ್ಪಿರ್ಪಂತಿರ್ಪುವನಿತ ಪುಣ್ಯರುಮೊಳರೇ		|| ೯೯ ||

	ಎನಿತೊಳವು ಕೊಳೆವ ಪಡುಕೆಗ
	ಳನಿತಱ ದುರ್ಗಂಧಮವರ ಮೆಯ್ಯ ನಿಸರ್ಗಾ	
	ತ್ತನುಪಮ ಘಾತಿಯ ಪೞುಗೞಿ
	ದ ನಾತಮಂ ಪೋಲವವರದೇಂ ಕಿಸುಗುಳರೋ		|| ೧೦೦ ||

ವ||	ಅಂತು ಹುಂಡ ಸಂಸ್ಥಾನರುಂ ನಪುಂಸಕರುಮಪ್ಪ ನಾರಕರ ಜನ್ಮಭೂಮಿಗಳಾದೇೞಱೊಳಂ
	ನೆಲಸುವ ಜೀವಂಗಳ ಕರ್ಮ ತಾರತಮ್ಯ ಪರಮೋತ್ಕೃಷ್ಟಸ್ಥಿತಿ

ಕಂ||	ಕುಪಿತಮತಿ ಸಂಜ್ಞೆಯುಂ ಸರಿ
	ಸೃಪಮುಂ ವಿಹಗಮುಮಹೀಂದ್ರಮುಂ ದ್ವಿಪರಿಪುವುಂ

			- 168 -

	ಚಪಲಾಂಗನೆಯುಂಮಿಂಬೆರ
	ಸು ಪುರುಷನುಂ ನೆಲಸನುಕ್ರಮಕ್ರಮದಿಂದಂ		|| ೧೦೧ ||

	ಆಪತ್ತುವೆರಸು ಮೃಗಾಯಾ
	ವ್ಯಾಪಾರದೆ ಮಱುಗುವವನಿಪತಿಯರ್ ಕುಂ
	ಭೀಪಾಕಕ್ಕೆ ಕೃಷ್ಣಪಾಕ
	ವ್ಯಾಪನ್ನರ್ ಮಱುಗವರ್ ನಿರಂತರಮವಱೊಳ್		|| ೧೦೨ ||

	ಈಪೇೞ್ದನರಕ ದುಃಖದ
	ಪಾಪಂ ಕಡುವಿರಿದಿದರ್ಕೆ ರತ್ನಪ್ರಭೆಯಿಂ
	ದಾಪತ್ತುವಟ್ಟು ಬಂದೀ
	ದ್ವೀಪದ ಭರತಪ್ರಸಿದ್ಧ ರಜತಾಚಳದೊಳ್		|| ೧೦೩ ||

ವ||	ಉತ್ತರ ಶ್ರೇಣಿಯ ಗಗನವಲ್ಲಭ ಪುರಮನಾಳ್ವ ಖಚರರಾಜ್ಯಂ ಸಿಂಹನಾದಂಗಮಾತನ
	ಮನೋವೃತ್ತಿ ಜನ್ಮಭೂಮಿ ಮೇಘ ಮಾಲಿನಿಗಂ ಮಗನೈ ನೀಂ ಮೇಘನಾದನಾಗಿ ನಿಜಜನ
	ಪರೋಕ್ಷದೊಳ್ ವಿಯಚ್ಚರ ಚಕ್ರವರ್ತಿತ್ವಮಂ ಪಡೆದು ನಿನ್ನಚ್ಚೊತ್ತಿದನ್ನರುಂ ಪಱಿದು
	ಪತ್ತಿಸಿದನ್ನರುಮಪ್ಪೊರಯ್ನೂರ್ವರ್ ಮಕ್ಕಳ್ವೆರಸಿನ್ನೆವರಮರಸುಗೆಯ್ದು ನೀನಿಂದು ವಂದನಾಭಕ್ತಿಗೆ
	ವಂದುದಱಿಂದಮೊಂದೊರ್ವರ ಕಂಡತಿಪ್ರೀತಿಯಾದುದು ಪ್ರಥಮ ಭೂಮಿಯೊಳ್
	ಧರಣೀಂದ್ರಂ ಕೆಯ್ಕೊಳಿಸೆ ನಿನ್ನ ಕೊಂಡ ಸಮ್ಯಗ್ದರ್ಶನ ದೀಪಿಕಾ ಪ್ರದ್ಯೋತಮನವಲಂಬಿಸಿ
	ಮೋಹಾಂಧ ತಮಸಾಧೀನ ಮಾನಸನಾಗದೆ

ಕಂ||	ಒಡಹುಟ್ಟಿಯುಮೊಡವಳೆದುಂ
	ಕಡೆಯೊಳ್ ನೀನೆನ್ನನಿಂತು ಕಂಡುಂಬಂದಿ
	ರ್ದೊಡೆಯುಡಿದೀ ನಮ್ಮಿವರ
	ತೊಡರ್ಪಿದಂ ನೀಂ ಪುನರ್ನವಂ ಮಾಡಿನ್ನುಂ		|| ೧೦೪ ||

	ಅದು ನಿಸ್ಸಂಗತೆಯಿಂದ
	ಲ್ಲದಾಗದದು ಜಾತರೂಪದಿಂದಲ್ಲದೆ ತೀ
	ರವದು ಶುಭದುದಯದಿಂದ
	ಲ್ಲದೆ ಬಾರದದಕ್ಕೆ ತಡೆಯದುದ್ಯತನಾಗಾ		|| ೧೦೫ ||

	ಎಂದು ಪುನರ್ದಶನಮ
	ಕ್ಕೆಂದು ಯಶಮಕ್ಕೆ ವಿಜಯಮಕ್ಕೆಂದೊಳ್ವ
	ಕ್ಕೆಂದಘ ವಿಘಾತಿಯಕ್ಕೆಂ
	ದಂದಚ್ಯುತ ಕಲ್ಪಕಚ್ಯುತೇಂದ್ರಂ ಪೋದಂ		|| ೧೦೬ ||

			- 169 -

ಉ||	ಇತ್ತನಿಜಾಲಯಕ್ಕೆ ವಿಭು ಬಂದು ಮನಂಬಿಡೆ ಮೇಘನಾದನ
	ತ್ಯುತ್ತಮ ಮೋಕ್ಷಲಕ್ಷ್ಮಿಗಿರದಾಟಿಸಿ ನಿಶ್ಚಿತನಾಗಿ ನಂದನಂ
	ಗಿತ್ತದನಂಬರೇಚರ ವಿಭೂತಿಯನಂದಭಿನಂದನಾಖ್ಯ ವೃ	
	ದ್ಧೋತ್ತಮ ಯೋಗಿಗಳ್ಗೆಱಗಿ ಕೊಂಡನಖಂಡಿತ ಜೈನದೀಕ್ಷೆಯಂ		|| ೧೦೭ ||

ವ||	ಅಂತು ಮೇಘನಾದಂ ತನ್ನ ಮಗಂ ಸಿಂಹನಾದಂಗೆ ರಾಜ್ಯಭಾರಮನಿತ್ತು ತಪೋಭಾರದೊಳ್
	ತಾಂ ನಿಂದು ಶುಭಭಾವ ನಿತಾಂತ ಶುದ್ಧಾಂತರಂಗನನಶನಾದಿ ತಪೋವೃದ್ಧಿವರ್ತಿತಾ
	ದ್ಯಾವಸಾನನೊರ್ಮೆ ಗಿರಿನಂದನ ಗಿರಿಶಿಖರಾಯಮಾನಂ

ಉ||	ಕಲ್ನೆಲೆ ನಿಂದು ಯೋಗದ ನಿಯೋಗದಿನಿರ್ಪುದುಮೊರ್ವನತ್ತಲಿ
	ತ್ತಲ್ ನಭದೊಳ್ ತೊೞಲ್ವ ಸುರನಾ ಮುನಿರಾಜನ ಮೇಲೆ ಕೀಱಿ ಪಾ
	ಱಲ್ ನಿಜಯಾನಮಾಱದುದು ಕೀಲಿಸಿದಂತಿರೆ ನೋಡಿ ಕಂಡವಂ
	ದಲ್ ನೆನೆದಂ ವಿಭಂಗದಿನತೀತ ಭವಾಂತರ ಭೂರಿ ವೈರಮಂ		|| ೧೦೮ ||

ವ||	ಆತಂ ಮುನ್ನಿನ ಭವದೊಳ್ ದಮಿತಾರಿ ಪಕ್ಷಮಾಗಿ ಬಂದಾ ಮುನೀಶ್ವರನನನಂತ
	ವೀರ್ಯನಪ್ಪ ಭವದೊಳಿದಿರ್ಚೆ ತನ್ನ ಸತ್ತಂದಿನ ವೈರಮಂ ಬಗೆದು ಸುಕಂಠಂ
	ಮುಕ್ತಕಂಠನೊದಱೆ ಬಯ್ದು ಮೂದಲಿಸಿ ಮಹೋಪಸಂರ್ಗಂಗೆಯ್ದುದುಮದಂ ಸೈರಿಸಿ
	ಚತುರ್ವಿಧಾಹಾರ ಶರೀರ ಪ್ರತ್ಯಾಖ್ಯಾನ ಪೂರ್ವಕಂ ಸನ್ಯ ಸನವಿಧಿಯೊಳ್ ಶುಭಪರಿಣಾಮ
	ನಿಕಾಯ ಕಮನೀಯಾಂತರಂಗಂ ತದುಪಸರ್ಗದೊಳ್ ಮುಡಿಪಿ

ಕಂ||	ಸುರರಾಜಂ ಜಿನಚಂದ್ರಂ
	ಬರಮಾವನುಮಿಲ್ಲ ಕಲ್ಪದಚ್ಯುತಕಲ್ಪಂ
	ಬರಮಾವುದುಮಿಲ್ಲಾ ದೊರೆ
	ದೊರೆವಿಡಿದರೆ ತತ್ಪ್ರತೀಂದ್ರಪದಮಂ ಪಡೆದಂ			|| ೧೦೯ ||

ಉ||	ತಂತ್ರನಿಯಂತ್ರಣಂ ಬಿನದಮೋಲಗಮಕ್ಕರಗೊಟ್ಟಿ ಕಾರ್ಯಸ
	ನ್ಮಂತ್ರಮುದಾತ್ತವೃತ್ತಿ ಪರಮಾಗಮಭಾವನೆ ವೃದ್ಧಸೇವೆ ಯಾ
	ನಂ ತ್ರಿಜಗದ್ಗುರು ಪ್ರಣತಿಯೆಂಬಿವನಾಗಳುಮೊಂದೆ ಕೀಲೆ ದಲ್
	ಜಂತ್ರದ ಪಾಪೆಯಂತೊಡನೊಡರ್ಚುವನಿಂದ್ರನುಮಾಪ್ರತೀಂದ್ರನುಂ		|| ೧೧೦ ||

ಕಂ||	ಅತಿಮೋಹನಿಗಳ ನಿಯಮಿತ
	ನುತರೊಡನೊಡನಖಿಲ ಸುಖಮನುಂಡರ್ ದ್ವಾವಿಂ
	ಶತಿ ಜಲಧಿವರೆಗಮಿಂದ್ರ
	ಪ್ರತೀಂದ್ರರಿದು ಕೆಳೆ ವಿಭಿನ್ನತರರುಚಿ ಕೆಳೆಯೇ		|| ೧೧೧ ||

ವ||	ಅಂತು ಕ್ರಮ ಕ್ರಮದಿಂದಿಪ್ಪತ್ತು ಸಾಗರೋಪಮಮುಂ

			- 170 -

ಕಂ||	ನೆಱಿವುದುಮಂತಕನೊಳ್ ತ
	ಳ್ತಿಱಿಯಲ್ ಕಳವುಗುವವೋಲ್ ಜಿನಾಲಯಮಂ ಪೊ
	ಕ್ಕಱಿವಂ ಮೆಱಿದೊಡಲಂ ತೊಱಿ
	ದಱಿಪಿದನಾಸನ್ನ ಭವ್ಯನಪ್ಪುದನಿಂದ್ರಂ		|| ೧೧೨ ||

	ಅಭಿಷೇಕಂ ಪೊಸನನೆ ಸಂ
	ದ ಭೀಮಸೇನಿಕದ ನಂದ ದೀವಿಗೆ ಧೂಪಂ
	ಶುಭಪರಿಣಾಮಯುತಂ ದ್ರ
	ವ್ಯಭಾವ ನಾಮಾರ್ಚನಂಗಳಾಗೆ ಸುರೇಂದ್ರಂ		|| ೧೧೩ ||

	ಕೆಯ್ವಾರದಿಂದಮರ್ಚಿಸಿ
	ಮೆಯ್ವೆರಸಸು ಪೋಗೆ ಕೊಡದ ನೀರು ಕೊಡದೊಳ್
	ಪೊಯ್ವಂತೆ ತನ್ನ ಸಂಚಯ
	ಮುಯ್ವುದುಮುತ್ತಮ ಮನುಷ್ಯಗತಿಗಮರೇಂದ್ರಂ		|| ೧೧೪ ||

ವ||	ಪೋಗಿ ಜಂಬೂದ್ವೀಪದ ಪೂರ್ವವಿದೇಹದ ಸೀತಾನದಿಯ ತೆಂಕಣ ತಡಿಯ ಮಂಗಳಾವತೀ
	ವಿಷಯದ ರತ್ನಸಂಚಯ ಪುರಮನಾಳ್ವ

ಕಂ||	ಕಿಂಕರ ನರಾಮರಂ ಕ್ಷೇ
	ಮಂಕರ ತೀರ್ಥಕರ ನೃಪಕುಮಾರಂಗಂ ಧ
	ನ್ಯಂ ಕನಕಚಿತ್ರೆಗಂ ವ
	ಜ್ರಾಂಕಿತ ತಳವಿಳಸಿತಂ ಪವಿತ್ರಂ ಪುತ್ರಂ		|| ೧೧೫ ||

ವ||	ವಜ್ರಾಂಕಿತಂ ಪುಟ್ಟಿ ತಾಯ ತಂದೆಯ ಪರಮಾನಂದಮೆ ತನಗಮಳಾಗೆ ಬಳೆಯುತ್ತುಂ

	ಬಾಲಕನಮೃತಮೆ ಕೆಯ್ಯುಂ
	ಕಾಲಂ ಬಳೆವಂತೆ ಮಧುರ ಗಂಭೀರಂ ಪ
	ದ್ಮಾಲಿಂಗಿತನಂತ ಶ್ರೀ
	ಲೋಲತೆಗಂ ದೂರಮೆನಿಸಿದಂ ಕಿಱಿಯಂದುಂ		|| ೧೧೬ ||

ವ||	ಆ ನಿತ್ಯೋದಯನ ತಂದೆ ತಾಂ ತೀರ್ಥಕರನಪ್ಪುದಱಿಂ ಮಗಂಗೆ ಕಿಱಿಯಂದೆ ರಾಜ್ಯಂಗಳಂ
	ಸಂಗತಂ ಮಾಡಿ ಸಾರವಸ್ತುಗಳೊಳ್ ನಿಸರ್ಗದಿಂದೆ ತಾಂ ನಿರಾದರನಾಗಿ ಶುಭ
	ಭಾವನೆಯೊಳ್ ರಾಜ್ಯಕಾಲಮಂ ಸಲಿಸುತ್ತುಮಿರೆ ಮಂತ್ರೌಷಧನುಂ ತ್ರಿಜದ್ಗುರುವುಮೆನಿಸಿ
	ದಾತ್ಮಗುರುಭಕ್ತಿಗಂ ಪರಮ ಭವಹತ್ಯಭಿನಯಾನುನಯಾಯತ್ತನಾಗಿ ನೆಗೞೆ

ಹರಿಣೀವೃತ್ತಂ||	ನೆಱಿಯದಿರೆಯುಂ ತೋಳ್ಗಂ ವಕ್ಷಸ್ಥಳಾಂತರಕಂ ಕರಂ
	ಕಿಱಿಯನೆನವೇಡಿತಂ ಪ್ರೌಢಾನುಭಾವನಕ್ಕುಮೆಂ

			- 171 -

	ದಱಿದು ಧವಲಚ್ಛತ್ರಚ್ಛಾಯಾಸದಾತ್ಮತೆ ಸಂಜೆವೊಲ್
	ಮಱಿಯೊಳೆ ಕುಲಶ್ರೀ ನಿಚ್ಚಂ ನಿಚ್ಚಮಪ್ಪುಗುಮಾತನಂ		|| ೧೧೭ ||

ವ||	ಮತ್ತಮಾತಂ ಪ್ರತಿದಿವಸಮುನ್ಮುಚ್ಯಮಾನ ಬಾಲಕೇಳೀಲೀಲನಾಗಿ

ಉ||	ಶೂರ್ಪಕವೈರಿ ಕಾಲುಗುರ್ಗೆವರ್ಪನೊ ಶೀತಮರೀಚಿ ಕಾಂತಿಗೇಂ
	ವರ್ಪನೊ ವಾಸವಂ ಸಿರಿಗೆ ವರ್ಪನೊ ವೃತ್ತಹಮಂತ್ರಿ ಜಾಣ್ಗೆ ಮೇಣ್
	ವರ್ಪನೊ ಪೇೞಿಮೆಂಬ ಬಗೆ ಭಾವಿಸಿ ನೋೞ್ದರ ಕಾಣ್ಕೆಗೆಯ್ದೆ ವಂ
	ದಿರ್ಪುದು ತತ್ಕುಮಾರತನು ಪುಣ್ಯದ ಪಿಂಡಮೊ ಭಾಗ್ಯಭಾಂಡಮೋ		|| ೧೧೮ ||

ಚಂ||	ಮಳಯಜಗಂಧಮೆಂತು ಹರಿಪೌರುಷಮೆಂತು ಹಿಮಾಂಶುಬಿಂಬ ನಿ
	ರ್ಮಳರುಚಿಯೆಂತು ಪುಷ್ಪಶರತೀವ್ರತೆಯೆಂತು ರವಿಪ್ರತಾಪಮೆಂ
	ತಳಿಕುಳದಂಗನೀಳರುಚಿಯೆಂತು ನಿಜಂ ತನಗಂತು ಸದ್ಗುಣಾ
	ವಳಿ ಸಹಜಾತಮಾತನೊರೆಗಂ ದೊರೆಗಂ ಬರಲಾರ್ ನೃಪೋತ್ತಮರ್		|| ೧೧೯ ||

ಕಂ||	ಆ ವಿಭು ಜಿನಚಂದ್ರಂ ಲ
	ಕ್ಷ್ಮೀಮತಿಯಂ ಮದುವೆನಿಂದು ಪೊಸಮದವಣಿಗಂ
	ದೇವೇಂದ್ರನ ಶಚಿಯ ವಿಳಾ
	ಸಾವಿಷ್ಕೃತ ವಿವಿಧ ವಿಭವಮಂ ಮಸುಳಿಸಿದಂ		|| ೧೨೦ ||

ವ||	ಅಂತು ದಿವ್ಯ ಮನುಷ್ಯೋದಯಾದಿತ್ಯಾಚಳನಾಗಿ

ಮ||	ಸುಖಮಿರ್ಪನ್ನೆವರಂ ಪ್ರತೀಂದ್ರದಿವಿಜಂ ವಜ್ರಾಯುಧಂಗಂ ಹಸ
	ನ್ಮುಖಿ ಲಕ್ಷ್ಮೀಮತಿಗಂ ಪುರಾತನ ಭವ ಸ್ನೇಹಕ್ಕೆ ಪುಣ್ಯಂ ಮಹಾ
	ಸುಖಮಾಗುತ್ತಿರೆ ಬಂದು ಪುಟ್ಟಿ ಗುರುವುಂ ತಾನುಂ ಮನಂಗೊಂಡರಾ
	ನಖಮಾಂಸ ಸ್ಥಿತಿಯಪ್ಪ ಪತ್ತುಗೆಗಳಿಂ ಕ್ಷೇಮಂಕರಾಧೀಶನಂ		|| ೧೨೧ ||

ವ||	ಅಂತು ಸೌಜನ್ಯಕಂದಾಂಕುರಂ ಮಹಾಮಹೀಪಾಲಕಂಗೆ ಸಹಸ್ರಾಯುಧಂ ಪುಟ್ಟುವುದುಂ

ಕಂ||	ಉತ್ತಮ ನಿಮಿತ್ತಮಂ ನೈ 
	ಮಿತ್ತಿಕಮುಂ ಪೋಲ್ಕುಮೆನಿಸಿ ಸೂಡರಿಂ ಸೊಡರಂ
	ಪೊತ್ತಿಸಿ ತಂದುಪಮೆಯೊಳ
	ಚ್ಚೊತ್ತಿದುವವರಂತರಂಗ ಬಹಿರಂಗಂಗಳ್		|| ೧೨೨ ||

ವ||	ಅಂತು ಯುವ ಕೇಸರಿಯುಂ ಕಿಶೋರ ಕೇಶರಿಯುಂ ಬಳೆವಂತೆ ಜಿನಚಂದ್ರನಪ್ಪ ವಜ್ರಾಯುಧ
	ಕುಮಾರನುಂ ಸಹಸ್ರಾಯುಧ ಬಾಲಕನುಮೊಡವಳೆಯೆವಳೆಯೆ

ಮ||	ಅಗದಂ ಶೀತಮಯೂಖ ಮಾಳಿಗಗದಕ್ಕಾರೋಗ್ಯದೊಳ್ವಂತು ಪು
	ಟ್ಟುಗುಮಂತಭ್ಯುದಯ್ಯೆಕ ಭಾಗಿಗೆ ಮಗಂ ಕ್ಷೇಮಂಕರಂಗರ್ಚಿತಾಂ

			- 172 -

	ಘ್ರಿಗೆ ವಜ್ರಾಯುಧನಾ ಮಹೀಶತಿಲಕಂಗಾದಂ ಸಹಸ್ರಾಯುಧಂ
	ಮಗನುದ್ದಾಮತೆ ತಂದೆ ಮೂವರೊಳಮೇಂ ಕಯ್ಗಣ್ಮಿ ಪೊಣ್ಮಿರ್ದುದೋ		|| ೧೨೩ ||

ವ||	ಎಂದು ಲೋಕಮೆಲ್ಲಂ ಪೊಗೞ್ದ ಪೊಗೞ್ತೆಗಂ ನೆಗೞ್ತೆಗಂ ನಿಸರ್ಗತರಮಾಗೆ ರತ್ನತ್ರಯೋ
	ಪಮಾನರವರಭಿರಕ್ಷಿತ ವರ್ಣಾಶ್ರಮರವದ್ಯಮಾದ್ಯದ್ದಂದಶೂಕಭಯ ಜಾಗರೂಕರವನಿ
	ಪಾಶ್ರಮಗಳರಸುಗೆಯ್ಯುತ್ತುಮಿರೆ

ಚಂ||	ವಿರಹಿ ಮೃಗಂ ದಲೊಡ್ಡಿಸುವವಂ ವಧು ದಲ್ ಬಲೆಗಳ್ ಲತಾಳಿ ದಲ್
	ಕರಿಕು ಕನಲ್ದು ಕಾಯ್ದ ವಿರಹಾಗ್ನಿ ದಲೊಪ್ಪುವ ಕಯ್ಬನಂದಲಾ
	ನುರಿವರಲಂ ದಲೆಂಬಿನಮನಂಗನ ಬೇಂಟೆಯ ಬಿಂದದಂದದಿಂ
	ಬರೆ ಪೊಸಸುಗ್ಗಿ ಕೆಯ್ಗೞಿಯೆ ಕಣ್ಗೆಸೆದಿರ್ದುವು ನಂದನಾಳಿಗಳ್		|| ೧೨೪ ||

ವ||	ಅಂತು ಬಂದ ಬಸಂತಲಕ್ಷ್ಮೀ ಸಂಗೀತಪೂರ್ವ ರಂಗದೊಳ್

ಚಂ||	ನನೆಮೊನೆಯಾಗಿ ಬಂದುವೆಳಮಾವೆಳಮಾವಿನ ಮುಂಚಿ ಬಂದು ಪೂ
	ವಿನ ಪೊಸ ಗೊಂಚಲೊಪ್ಪಿದುವು ಗೊಂಚಲೊಳೋಳಿಯೆ ಪಾಯ್ದುವಚ್ಚಗಂ
	ಪಿನೊಳವಿನಾಣಮಾಗೆ ಮದನಂ ಮಸಿಯೊಳ್ ಬರೆದಿಟ್ಟ ತನ್ನ ತ
	ಕ್ಕಿನ ಪೆಸರಕ್ಕರಂಗಳೆನಿಸಿರ್ದುವು ಮತ್ತ ಮಧುವ್ರತಾಗಳ್		|| ೧೨೫ ||

ವ||	ತದನಂತರಂ

ಚಂ||	ಬಯಸಿ ಕುಬೇರ ರಕ್ಷಿತ ದಿಗಂಗನೆಯೊಳ್ ರವಿ ಪೋಗಿ ಕೂಡಲ
	ೞ್ತಿಯೊಳನುವಾಸರಂ ನೆರೆಯೆ ಸೂೞ್ ಸಮನಾಗಿರೆ ಪೋಪ ಸಪ್ತಸ
	ಪ್ತಿಯ ವಿರಹಕ್ಕಿದಲ್ತು ಬಿಸುಸುಯ್ ಪುಸಿಸುಯ್ಯೆನೆ ಸುಯ್ದು ದಕ್ಷಿಣಾ
	ಶೆಯ ನಱುಸುಯ್ಯ ಗಾಳಿಯನೆ ಪೋಲ್ತುದು ಗಂಧವಹಂ ವಸಂತದೊಳ್		|| ೧೨೬  ||

ವ||	ಅಲ್ಲಿಂ ಬೞಿಯುಂ

ಮ||	ಕೊಳದಂಬೋಲವಮುಣ್ಮಿ ಪೊಣ್ಮೆ ವಿಲಸತ್ಸೋಪಾನಪರ್ವಂಕ ಪ
	ಲ್ವಳವಲ್ಲಾಭೆಗೆ ರಾಗಮಾಗೆ ಕನಕಾಂಭೋಜಾತಮುದ್ದಂಡ ಕೋ
	ಮಳನಾಳಂ ಸಿರಿ ಸತ್ತಿಗೆತ್ತಿಸಿದವೋಲಿಂಬಾಗೆ ನಾರೀ ಸಮು
	ಜ್ಜ್ವಳ ಶುಂಭಜ್ಜಘನಪ್ರಮಾಣಗತಿಯಾಯ್ತಾದಂ ಬಸಂತರ್ತುವೊಳ್		|| ೧೨೭ ||

ವ||	ಮತ್ತಮಿರೆಯಿರೆ

ಮ||	ವನಸಾಯಂತನ ಮಲ್ಲಿಕಾ ಮುಕುಳ ಕೋಟ್ಯಗ್ರಂಗಳೊಳ್ ಕೂಡೆ ನೂ
	ತನ ಸದ್ಗಂಧಿಗಳೊಳ್ ಮದಾಂಧ ಮಧುಪಂ ಪ್ರತ್ಯೇಕಮಳ್ವಾಱುವಾ
	ಱಿ ನವಾರ್ದ್ರಧ್ವನಿ ಪಾಯ್ದು ಪಾಯ್ದೆಣಿಸುವಂತಾಯ್ತಾತ್ಮ ಸೌರಭ್ಯಭಾ
	ಜನ ಸರ್ವಸ್ವಮನೇಂ ಬಸಂತ ಸಮಯಂ ಸೌಖ್ಯೈಕ ಸರ್ವಸ್ವಮೋ		|| ೧೨೮ ||

			- 173 -

ವ||	ಮತ್ತಂ ಮಧುಕರ ನಿಕರಮುಂ ಪುಂಸ್ಕೋಕಿಳ ಕಳಾಪಮುಂ ರಾಜಕೀರ ಕದಂಬಕಮುಂ
	ಮುಂದೆ ನಡೆಯಱಿದೋಲಗಿಸುತ್ತುಂ ಬರೆ ಬಂದು ಮನೋಜರಾಜನ ಪ್ರಪಂಚದೊಳ
	ನುಜೀವಿ ವೃತ್ತದಿನನುವರ್ತಿಸುವ ಸೇವಾ ವಿಚಕ್ಷಣ ಪ್ರೀಣನ ಕರಮಪ್ಪ ಜೀವಿಕಾ
	ಪ್ರಸ್ತಾವದೊಳ್

ಮ||	ಸಕಲಮಧುವ್ರಚಪ್ರಚಯಮೆಂಬ ಪಿಕಾವಳಿಯೆಂಬ ಸದ್ವಚಃ
	ಶುಕಕುಳಮೆಂಬ ಮೆಚ್ಚಿಸಿದ ಗಾಯಕಸತ್ಪ್ರಹಾರವೃತ್ತಪಾ
	ಠಕ ತತಿಗಿತ್ತನಗ್ಗಳದ ಮಾವಿನ ಪೂವಿನ ಮಾವಿನಂಕುರ
	ಪ್ರಕರದ ಮಾವಿನೊಳ್ಮಿಡಿದು ಜೀವಿತಮಂ ಮದನಂ ಬಸಂತದೊಳ್		|| ೧೨೯ ||

ವ||	ಎನೆ ಸೊಗಯಿಸುವ ಸಹಕಾರ ಲಬ್ಧಪ್ರಸರಂಗಳಪ್ಪ ಪೆಣ್ದುಂಬಿಯಬೃಂದಮುಂ
	ಗಂಡುಗೋಗಿಲೆಯ ತಂಡಮುಂ ತೊಂಡು ಗಿಳಿಯ ಪಿಂಡುಂ ಮುಂ ಪಯಣಮಾಗೆ

ಚಂ||	ಮನಸಿಜ ಚಕ್ರವರ್ತಿ ನಡೆಯುತ್ತಿರೆ ದಿಗ್ವಿಜಯಕ್ಕೆ ಮುಂದು ಮುಂ
	ದನೆ ಮಧು ಬಂದು ಮಚ್ಚಱಿದು ಕೂಡೆ ವಿನಿರ್ಮಿಸಿದೋಳಿವೀಡು ನಂ
	ದನ ಚಯಮಲ್ಲಿ ರಾಜಿಪುವು ಬಳ್ಳಿಗವುಂಗಿನ ತಟ್ಟಿ ಬಳ್ಳಿಮಾ
	ವಿನ ಮನೆ ಬಳ್ಳಿಮಲ್ಲಿಗೆಯ ಮಂಡಪಮೆಂಬಿನಿತುಂ ಬಸಂತದೊಳ್		|| ೧೩೦ ||

ವ||	ಎಂಬಿನಮೊಪ್ಪುಗುಂ ಮತ್ತಂ ಕೆಲವೆಡೆಯೊಳ್

ಕಂ||	ಆಯತ ಸಹಕಾರ ಲತಾ
	ಜಾಯೆ ನವಾಶೋಕಯುವನನೆಡಗುಡದಡರ್ದಿ
	ರ್ದಾಯಿರವೇಂ ಪೋಲ್ತುದೊ ಪುರು
	ಷಾಯಿತಮಂ ಮಧುಪರೀತ ವನ ವಿತತಿಗಳೊಳ್		|| ೧೩೧ ||

ವ||	ಅಂತುಮಲ್ಲದೋರೊಂದೆಡೆಯೊಳ್ ಮಧುಮದಮುದಿತ ಕೋಕಿಳಾಳೋಕನ ರಾಗರಕ್ತಂ
	ಗಳಾದಂತೆ

ಉ||	ಭ್ರಾಜಿತ ಧೂಮಮಾಳೆ ಮಧುಪಾವಳಿ ಕೇಸುರಿ ಕೆಂದಳಿರ್ ತದು
	ರ್ವೀಜಮುದಗ್ರವಹ್ನಿಯೆನೆ ಯಾತ್ರೆಯೊಳಂಗಜನಿಕ್ಷು ಚಾಪಮಂ
	ಪೂಜಿಸಿ ಮೀನಕೇತನಮನರ್ಚಿಸಿ ವಾಜಿಯನಾಜಿಗಂದು ನೀ
	ರಾಜಿಸಲೆಂದು ಪೊತ್ತಿಸಿದ ದೀಪಮೆನಿಪ್ಪುವು ತಳ್ತಶೋಕೆಗಳ್		|| ೧೩೨ ||

ವ||	ಅಂತುಮಲ್ಲದೆಯುಂ

ಕಂ||	ಪೊಸಮಕರಂದದ ಮಾಂದದ
	ರಸಕ್ಕೆ ವಂದಲರೊಳೆಱಗಿದಳಿ ರಚನೆಯ ಕ
	ರ್ಪೆಸೆವಂತೆಸೆವಿನಮೇಂ ಸೊಗ
	ಯಿಸಿದುದೊ ವನಯುವತಿ ವದನ ತಿಲಕಂ ತಿಲಕಂ		|| ೧೩೩ ||

			- 174 -

ವ||	ಅದಲ್ಲದೆಯುಂ

ಮ||	ಪಿಕನಾದಂ ಕಳನಾದಮಂ ಪರಿಪ ತನ್ಮಾಲಾಶುಕಂ ಪಚ್ಚೆಯಂ
	ಶುಕಮಂ ತಳ್ತಲರ್ದೋಲೆ ಪೋಲೆ ಸಖಿಯಂ ಮೆಯ್ವಿಟ್ಟು ಕಯ್ವಿಟ್ಟಶೋ
	ಕೆ ಕರಂ ಪೋಲ್ತುದು ಮಿಂದು ನಿಂದು ಮುಡಿಯಂ ಬಿಟ್ಟಾಱಿಸುತ್ತಿರ್ದ ಕಾ
	ಮುಕಿಯಂ ಕಾಂತತಮಾಳಕಾಂತನಿದಿರೊಳ್ ಮೆಯ್ವೆತ್ತ ಸೌಂದರ್ಯದಿಂ		|| ೧೩೪ ||

ವ||	ಮತ್ತಂ ತದಂತಿಕದೊಳ್

ಕಂ||	ಮೃಗನಯನೆಯರೊದೆಯೆಯಮಾ
	ಕೆಗಳುದ್ಯನ್ಮದನ ಮದ್ಯಮಂ ಮುಕ್ಕುಳಿಸಿ
	ರ್ದುಗುಳೆಯುಮಶೋಕೆ ವಕುಳದ
	ಮುಗುಳಲರ್ವುವು ರಮಣವದನಮಲರ್ವಂತೆತ್ತಂ		|| ೧೩೫ ||

ವ||	ಎನಿಸಿದ ಮಧುಸಮಯದೊಳುದ್ಯಾನನಂದನ ಪುರೋಪವನ ಕಿಸಲಯ ಕುಸುಮಫಲಭರ
	ವಿನಮ್ರಕಮ್ರಾಮ್ರವನಲಕ್ಷ್ಮಿಯಲ್ಲದೆ ಬೇಱೆಯುಂ

ಚಂ||	ಅಳಿವೃತಮಪ್ಪ ಕೊಂಬಿಳಿಯೆ ಸೆಂಬುಳಿಗೋಲ್ ವಸನಂ ಮಿಸುರ್ಪ ಕೆಂ
	ದಳಿರತಿಪಕ್ವ ಬಂಧುರ ಫಲಂ ಸತಿ ಮುಟ್ಟಿದ ಪೊನ್ನ ಬಟ್ಟಲ
	ಗ್ಗಳದ ವನೈಕದೇಶವಸನಂ ತೊಲಗಿರ್ಪಿರವಾಗೆ ಮುಟ್ಟಲಿ
	ರ್ದೆಳೆಯಳನೇನರಣ್ಯ ಸಹಕಾರಲತಾಂಗನೆ ಪೋಲ್ತು ನಿಲ್ತಳೋ		|| ೧೩೬  ||

ವ||	ಮತ್ತಮಿಂತನಿತ್ತುಮತಿ ಕತಿಪಯವಿಳಸಿತಮೆನಿಸಿದ ಮಧುಪ್ರಪಂಚದೊಳ್

ಮ||	ಪರಿರಾಜತ್ಸಹಕಾರ ಸಾಂದ್ರರಸಮುಂ ಸಪ್ತಚ್ಛದೋದ್ಗಂಧಿ ಬಂ
	ಧುರ ನಿರ್ಯಾಸಮುಮಾಸ್ರವತ್ಸರಳಸಾರಾಸಾರಾಮುಂ ಹೇಮತಾ
	ಮರಸಾಂಭಃಕಣಮುಂ ನಿವರ್ತನೆ ವರಂ ತಾನಾಮದಂ ಸೀಧುಸೀ
	ಕರಮಾದುಗ್ರವಸಂತದಂತಿ ಪೆಳಱಿತ್ತೊಲ್ದಿರ್ದಗಲ್ದಿರ್ದೊರುಂ		|| ೧೩೭ ||

ವ||	ಮತ್ತಂ ವನಾಂತರಂಗದೊಳ್

ಕಂ||	ಭಂಗಿಯೊಳಶೋಕಲತೆಯೆಂ
	ಬಂಗನೆ ತರತರದಿನಡರ್ದು ಮಲಯಜಮಂ ಬ
	ಲ್ಲಂಗೆ ಲತಾವೇಷ್ಟಿತಕಾ
	ಲಿಂಗನಮನನಂಗಮತಮನೇನಱಿಪಿದಳೋ		|| ೧೩೮ ||

ವ||	ಮತ್ತಮದಱ ಸಮೀಪದೊಳ್ ಬೀತು ಪಸುರೇಱಿರ್ದ

			- 175 -

ಕಂ||	ಕುಂದಲತೆ ಪುಷ್ಪಮಂ ನಿ
	ಷ್ಪಂದಿಸೆ ಸೊಗಯಿಸಳೆ ಮಧುಪನಿಕರಕ್ಕೆ ಜರ
	ತ್ಸುಂದರಿ ಸೊಗಯಿಸುಗುಮೆ ವಿಟ
	ಸಂದೋಹಕ್ಕೆನಿತು ನಯಮನಳವಡಿಸಿದೊಡಂ		|| ೧೩೯ ||

ವ||	ಅದಕ್ಕನತಿದೂರದೊಳ್

ಕಂ||	ಕುಸುಮಾಯುಧ ನೃಪನೆೞ್ತರೆ
	ಬಸಂತಕಂ ಪೊನ್ನ ಪೂಗಳಿಂದಿರದಡಿಯ
	ರ್ಚಿಸಿದನೆನೆ ಕೊಸುಗುಗಳ್ ಸೊಗ
	ಯಿಸಿದುವು ಕಣ್ಗಂ ಮನಕ್ಕಮಂದಿನ ದಿವಸಂ		|| ೧೪೦ ||

ವ||	ಅದಲ್ಲದೆಯುಂ ತದುಪಕಂಠದೊಳ್

ಕಂ||	ಅಳವಳವಿಗಳೆದ ನವಪರಿ
	ಮಳಕ್ಕೆ ಗೆಂಟಾಗಿ ಮದನಮಂಗಳದೀಪಂ
	ಗಳಿವೆಂದು ಪೂತ ಸಂಪಗೆ
	ಗಳೊಳೆಳಸದೆ ಮೊಱೆದು ತಿರಿವುವಳಿಗಳ ಬಳಗಂ		|| ೧೪೧ ||

ವ||	ಮತ್ತಮಪರಿಮಿತ ಪರಿಮಳಾತಿಶಯಿತ ಸರ್ವರ್ತುಸಂಭವ ಪ್ರಸವ ಪ್ರಸರಕ್ಕೆ
	ಲತಾಂತಾಧಿರಾಜ ಮಲ್ಲಿಕಾ ವಿದಲನ್ಮುಕುಳನಿಕರದುಗುಳ್ವ ಪೊಸಗಂಪು ದೆಸೆದೆಸೆಗೆ
	ಪಸರಿಸಿ ಮಗಮಗಿಸೆ ಕಂಪಿನ ಕಣಿಯೆನಿಸಿದುದ್ಯಾನೈಕದೇಶದೊಳ್ ಸೊಗಯಿಸೆ -

ಚಂ||	ಕುಸುಮ ಕುಳಕ್ಕೆ ನಿನ್ನರಸೆ ನಿನ್ನ ವಿಳಾಸಮೆ ನಿನ್ನ ಚೆಲ್ವೆ ನಿ
	ನ್ನೆಸಕಮೆ ನಿನ್ನಸಲ್ಗೆ ಮಧುಲಕ್ಷ್ಮಿಯೊಳಾ ಮಳಯಾನಿಳೇಂದುಗಳ್
	ಪೊಸಯಿಸೆ ನಿನ್ನ ಸೌರಭಮನೆಂದಭಿಷೇಕ ಪುರಸ್ಸರಂ ಸ್ಮರಂ
	ನಸು ಬಿರಿದಿರ್ದ ಮಲ್ಲಿಗೆಗೆ ಕಟ್ಟಿದನಂಕದ ರಾಜ್ಯಪಟ್ಟಮಂ		|| ೧೪೨ ||

ವ||	ಅದಲ್ಲದೆಯುಂ

ಚಂ||	ಪುದಿದೆಳಗಾಯ್ ಬಸಂತದ ಮೊದಲ್ ನೆರೆದೊಪ್ಪುವ ದೋರೆಗಾಯ್ ಬಸಂ
	ತದ ನಡು ಪಣ್ ಬಸಂತದ ಸೆಱಂಗನೆ ತನ್ಮಯಮಪ್ಪಿನಂ ಬಸಂ
	ತದ ಪುದಿದಾದಿ ಮಧ್ಯಮವಸಾನಮೊಡಂಬಡೆ ತನ್ನೊಳಂ ಸಂ
	ತದೊಳಮಿದೇಂ ಬಸಂತದದಗುಂತಿಗೆ ಬಾೞ್ಮೋದಲಾಯ್ತೆ ಮಾಮರಂ		|| ೧೪೩ ||

			- 176 -

ವ||	ಆ ಪೂತಚೂತಂ ಮೊದಲಾಗೆ ಬಸಂತರಾಜನ ಕೋಶಸಾರಸರ್ವಸ್ವಮಂ
	ಕಯ್ವಿಡಿಯುಂ ನಿಕ್ಷೇಪಮುಂ ಆದ ಸಮಸ್ತಾರ್ತ್ತೋತ್ತರ ವನಸ್ಪತಿ ಪರಿಚ್ಛದಾಯಮಾನ
	ಪಲ್ಲವೋಪಲಾಸಿತ ಗುಚ್ಛಾಚ್ಚಾದನ ಬಾಲಸಟಾಳು ಸಮಾಟೋಪಾಳಿ ವಿವಿಧ ವಿಳಸನನತಿ
	ವಿತರಣ ಮಂದಮಾರುತಾಂದೋಳಿತ ಲತಾಂದೋಳಾರೂಢ ಕೇಳಿಕೀರಕೇಳಿ ಪಿಕಾಳಿಕೇಳಿ
	ಸಮ್ಮದಾಳಿ ಕುಳಾಂದೊಳಾರಾವಾವಿರ್ಭೂತ ವಸಂತೋತ್ಸವಂ ಪೊಂಪುೞಿ ವೋಪುದುಂ
	ಮತ್ತಂ -

ಕಂ||	ಇರುಳಿನ ವಿಯೋಗದುಃಖದೊ
	ಳಿರೆ ಸತ್ತಂತಿರ್ಪ ಜಕ್ಕವಕ್ಕಿಗೆ ಮನದೊಳ್
	ಕರುಣಿಸಿ ಕುಂದುವ ತೆಱದಿಂ
	ದಿರುಳ್ ಕರಂ ಕಿಱಿಯವಾದುವಂದಿನ ದಿನದೊಳ್		|| ೧೪೪ ||

ವ||	ಮತ್ತಮಾ ಮಧುಸಮಯದೊಳ್

ಕಂ||	ಕೊಸಗಿನ ತುಱುಂಬುಮುಳ್ಪಿನ
	ವಸನಂ ಕುಂಕುಮ ನವಾಂಗರಾಗಂ ಪರಿರಂ
	ಜಿಸೆ ರಾಗಿದಿಂದಮುತ್ಪಾ
	ದಿಸಿದನಜಂ ಭುವನಜನಮನೆನಿಸಿದುದು ಜನಂ		|| ೧೪೫ ||

	ಇನನರ್ಥಲೋಭದಿಂ ಧನ
	ದನ ದೆಸೆಗೆ ಮಹೋಷ್ಣ ಕಿರಣನೆಯ್ತರ್ಪಿನೆಗಂ
	ಘನಜಳಧೀವೇಳೆ ಯಿಚ್ಚೆಯ
	ತನಿಗಣ್ಣುವೊಲೊಯ್ಕನೊಯ್ಕನುಡುಗಿದುದು ಹಿಮಂ		|| ೧೪೬ ||

	ನನೆಗೆಣೆ ಕಣೆ ತನುರಹಿತಂ
	ಮನೋಜನುಂತುಂ ಬಸಂತಬಲದಿಂ ಗೆಲ್ದಂ
	ತನಗಂ ಪಿರಿಯರಚಲಿತ
	ಮನಸ್ಕರಂ ಮಿತ್ರಬಲದಿನಾಗದುದುಂಟೇ		|| ೧೪೭ ||

ವ||	ಇಂತು

ಮ||	ಸಕಳೋರ್ವೀಧರನಂದನಾವಳಿಗಳಂ ಮೆಯ್ವಿಟ್ಟುಕೆಯ್ವಿಟ್ಟು ಸೈ
	ನಿಕರಪ್ಪನ್ಯಭೃತಾಳಿ ಕೀರಸುಭಟರ್ ಕಯ್ಕೊಳ್ವಿನಂ ತದ್ವಸಂ
	ತಕನೆೞ್ತರ್ಪುದುಮುರ್ವರಾಸ್ಯತಿಲಕಂ ವಜ್ರಾಯುಧಂ ಬೇಗಮು
	ತ್ಸುಕನಾದಂ ವನಕೇಳಿಲೀಲೆಗನಘಂ ಸೌಜನ್ಯಕಂದಾಂಕುರಂ		|| ೧೪೮ ||

			- 177 -

			ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವತೀತಮುಂ
		ಅಮ್ಮನ ಭಕ್ತಾಭಿಧಾನ ವಿದ್ಯಾನಿದಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ಸಪ್ತಮಾಶ್ವಾಸಂ

			- 178 -

			ಅಷ್ಟಮಾಶ್ವಾಸಂ

ಕಂ||	ಶ್ರೀಮಜ್ಜಿನಶಾಸನ ಚೂ
	ಡಾಮಣಿ ವಿಭು ವಿಬುಧವನಜವನ ಕಳಹಂಸಂ
	ಭೂಮಂಡಳಪತಿ ಬುಧಚಿಂ
	ತಾಮಣಿ ಜಿನಚಂದ್ರನಿರೆ ಸಭಾಮಂಡಳದೊಳ್		|| ೧ ||

	ಜನಿತನೃಪಾನಂದಂ ನಂ
	ದನವನಿಗಂ ಬಂದು ಬಿನ್ನಪಂಗೆಯ್ಯೆ ಮನೋ
	ಜನೊಳೆಕ್ಕತುಳಕೆ ಬರ್ಪಂ
	ತನಂತರಂ ನಂದನಕ್ಕೆ ವಿಭು ಜಿನಚಂದ್ರಂ		|| ೨ ||

ವ||	ಬಂದು ಸೌಜನ್ಯಕಂದಾಂಕುರಂ ಪುರಂದರಲೀಲೆಯಿಂ ದೇವರ ಮಹೋದ್ಯಾನಮೆಯ್ದಿ
	ಮದಗಜಮನಿೞಿದು ಲಕ್ಷ್ಮೀಪತಿ ಮಹಾದೇವಿ ಮೊದಲಾಗಯ್ನೂರ್ವರರಸಿಯರ್ವೆರಸು
	ಬರ್ಪ ಯುವರಾಜನಂ

ಕಂ||	ನಂದನವನಪವನಂ ಬೞಿ
	ವಂದೊಡಗೊಂಡೊಯ್ದು ಪುಗಿಸೆ ಬನಮಂ ಪುಗಲೆಂ
	ಬೊಂದನ್ಯಭೃತಕ್ಕಾಣತಿ
	ವಂದಂತಾಯ್ತತನು ಬೆಸಸೆ ಕುಸುಮಾಮೋದಂ		|| ೩ ||

ವ||	ಅಂತು ಬಂದ ವನಕುಸುಮ ಪರಿಮಳಮಿಳದಳಿಕುಳ ಕಾಕಳೀಕಳಿತ ಕೋಮಳಕಳಿಕಾವಿಳಸಿತ
	ಕರ್ಣಪೂರನುದ್ಯಾನಪಾಲಕ ನಿರ್ದಿಷ್ಟ ಮಾರ್ಗಂ ಬಂದು ತದ್ವನಮಧ್ಯದ

ಚಂ||	ಪೊಸತಲರ್ದಂಬುಜಾಕರದ ತಣ್ಬುೞಿಲೊಳ್ ತನಗೇಱಲಿಕ್ಕೆ ರಾ
	ಜಿಸುವ ನವಾಮ್ರಪಲ್ಲವಸುಖಾಸನದೊಳ್ ಸು ಖಮಿರ್ದು ನೆಮ್ಮಿನಿ
	ರ್ಮಿಸಿದಲರೊಂದು ಬೊಂದರಿಗೆಯೊಳ್ ಕನಕಾಂಬುಜಪಾದಪೀಠದೊಳ್
	ನಿಸದಮೆ ನೀಡಿ ಕಾಲನಿಡೆ ರಾಜಕುಮಾರನದೊಂದು ದೇಸೆಯಿಂ		|| ೪ ||

ಕಂ||	ಇರೆ ಲಕ್ಷ್ಮೀಮತಿ ಮೊದಲಾ
	ಗಿರೆ ತನ್ನಿರ್ಕೆಲದೊಳಬ್ಜದೆಳಯೆಲೆಗಳ ಬಿ
	ತ್ತರಿಗೆಗಳೊಳರಸಿಯರ್ ನೆ
	ಮ್ಮಿ ರಾಗದಿಂ ಕನಕ ರಜತ ಸಿಕತಿಳತಳದೊಳ್		|| ೫ ||

			- 179 -

ವ||	ಅಂತು ರಾಜಕುಮಾರೋದಾರ ಪರಿವಾರ ಪರಂಪರೆಯುಮಂತಃಪುರ ಚೇಟಿಕಾಗೃಹ
	ಚೇಟಿಕಾ ನಿಕರಮುಮವರೋಧ ವಧೂ ಪರಿಚಾರಿಕಾ ನಿಚಯಮುಂ ಕಿಕ್ಕಿಱಿಗಿಱಿದಿರೆ

ಕಂ||	ಆ ವಿವಿಧ ಕಳಕಳಿಕ್ಕೆ ವ
	ನಾವಳಿಯಿಂ ಪಾಱಿ ಮೊಱಿವ ಮಧುಪಶ್ರೇಣೀ
	ರಾವದ ಘೋಷಣೆ ಕಳೆದುದಿ
	ಳಾ ವಲ್ಲಭಸುತನ ಪಡೆಯ ಮಥನಶ್ರೀಯಂ		|| ೬ ||

ವ||	ಅಲ್ಲಿಂ ಬೞಿಯಂ

ಕಂ||	ವನದೇವತೆಗಳ್ ನೃಪನಂ
	ದನಂಗೆ ಸೇಸೆಗಳನಾಗಳಿಕ್ಕುವವೋಲ್ ನೂ
	ತನ ಲತಿಕೆಗಳಿಂದಲ್ಲೊ
	ಕ್ಕು ನಿಂದ ಕುಸುಮೋತ್ಕರಂ ಕರಂ ಸೊಗಯಿಸುಗುಂ		|| ೭ ||

ವ||	ಮತ್ತಿನಿಸಾನುಂ ಬೇಗದಿನಕಳಂಕಾಚಾರ ಸಾರನಪ್ಪ ವಜ್ರಾಯುಧಾಧಿಷ್ಠಿತಮಾದ ಮಾಧವೀ
	ಮಂಟಪದೊಳ್

ಚಂ||	ಮಧುಪಮಹೇಂದ್ರನೀಲಮತಿಮುಕ್ತಕಮೌಕ್ತಿಕಮುತ್ಪ್ರವಾಳಸ	
	ನ್ನಿಧಿ ದಳ ವಿಸ್ಫುರನ್ಮರಕತಂ ಕಳಿಕಾ ಕುಳಿಶಂ ರುವನ್ಮಧೂ
	ನ್ಮಧುರಮದೊಂದು ಭೂಪನಿದಿರಾದದಿರ್ಮುತ್ತೆಯ ಕೊಂಬು ಪೋಲ್ತುದಾ
	ಮಧು ಮಧುಪರ್ಕ ಪೂರ್ವಕಮನರ್ಘಮನರ್ಘ್ಯಮನೆತ್ತುವಂದದಿಂ		|| ೮ ||

ವ||	ಆ ಮಧುಪರ್ಕ ಸಮಯ ಸಮುತ್ಪನ್ನ ಲಕ್ಷ್ಮೀವಿಭವಾನುಭವನಿರತಂ ವಿನೇಯ
	ನಿಕಾಯಾಂಬುಜಭಾನುವಪ್ಪ ಯುವರಾಜಂ ಕಿಱಿದು ಬೇಗಂ ಮದನಂ ನಿಜಮಹೋತ್ಸವ
	ವಂಶವರ್ಧನದೊಳಿರ್ಪಂತೊಡ್ಡೋಲಗಂಗೊಟ್ಟಿರ್ದು ವನಾವಲೋಕನ ಕುತೂಹಳಾಕುಳಿತಂ
	ಮಧ್ಯಂದಿನ ಸಮಯಸಂತಪ್ತ ತಪನ ಮಂಡಲಮಂ ನೋಡಿ ನಿಜಾಸನ್ನವರ್ತಿ ವೃದ್ಧಕಂಚುಕಿ
	ನಿಕಾಯಕ್ಕಂ ನರ್ಮಸಚಿವ ಸಂದೋಹಕ್ಕಂ ಪೊೞ್ತಂ ತೋಱಿ ನೋಡಿಮೀಗಳ್

ಮ||	ತಿಮಿವಿಕ್ಷೋಭಿತದೀರ್ಘಿಕಾಂಬು ಕುದಿವಂತಾಯ್ತುಷ್ಣದಿಂ ನೃತ್ಯವಿ
	ಭ್ರಮಹೀನಂ ನವಿಲಾತಪತ್ರಸದೃಶಂ ಮಾಡಿತ್ತು ಪಿಂಛಾಳಿಯಂ
	ಶ್ರಮದಿಂ ಪೊರ್ದಿದುದಾಳವಾಳವತಿವೃಕ್ಷಚ್ಛಾಯೆಯಂ ಪುಲ್ಲೆ ಪಿಂ
	ಗಿ ಮದಸ್ಥಾನದ ಭೃಂಗಿ ಶಂಕುಳಿವರಂ ಪೊಕ್ಕತ್ತು ಮತ್ತೇಭದಾ		|| ೯ ||

ವll 	ಎಂದು ಮಧ್ಯಾಹ್ನೋಚಿತ ಭಗವದರ್ಹದ್ವಂದನಾವಸಾನದೊಳ್

ಮ||	ಅವತಂಸಂ ವಿದಳನ್ನಮೇರುಕುಸುಮಂ ಹಾರಂ ಮೃಣಾಳಂ ಮನೋ
	ಭವರಾಗಂ ಪೊಳೆವಂಗರಾಗಮಳಿನೀವೃಂದಸ್ವನಂ ಗೀತಮು

			- 180 -

	ಟ ವಿಚಿತ್ರಾಂಬರಮಬ್ಜ ಸೂತ್ರವಸನಂಬಿಲ್ ಪುರ್ವ ಬಾಣಂ ನಿಜಾ
	ಕ್ಷಿ ವನಕ್ರೀಡೆಗೆ ಪುಷ್ಪಸಾಯಕನಿಭಂ ತನ್ನಾಯಕಂ ನಿಲ್ವುದುಂ		|| ೧೦ ||

ವ||	ಅಂತು ವನವಿಹಾರರಸಿಕನಪ್ಪುದುಮೊಡನೆ

ಕಂ||	ಒಡನಾಡಿಗಳೆನಿಬರ್ ಕಿಱು
	ವಡಿಗಾಲದ ಕೆಳೆಯರೆನಿಬರೊಡವರೆಯದ ತ
	ನ್ನೆಡೆಗಳೆನಿಬರ್ ಪಸಾಯಂ
	ಬಡೆವರಸರ ಮಕ್ಕಳೆನಿಬರನಿಬರುಮೆೞ್ದರ್		|| ೧೧ ||

ವ||	ಅಂತು ದೀನಜನತಾಕಲ್ಪಾಂಘ್ರಿಪನಪ್ಪ ವಜ್ರಾಯುಧನೊಳ್ ಸಹಪಾಂಸುಕ್ರೀಡಿತರಪ್ಪ
	ರಾಜಕುಮಾರರೆಲ್ಲರುಮೊಡನೆ ವನಕ್ರೀಡಾಭಿಲಾಷದಿಂ ಬರೆ

ಕಂ||	ಕುಸುಮಾಯುಧನೆಸಕಮನೋ
	ಡಿಸಿ ಬರೆ ವಜ್ರಾಯುಧಂ ವಧೂನಿಕರಮದೇ
	ನೆಸೆದುದೊ ಬಿದಿ ಕುಡು ಮಿಂಚಂ
	ಮಸೆದಂತೊಡನೊಡನೆ ಬಂದಧೀಶನ ಮತದಿಂ		|| ೧೨ ||

	ಅಂತು ವನಕ್ರೀಡೆಗೆ ವರೆ
	ಕಂತುವೆ ವಜ್ರಾಯುಧಂಗೆ ಬೀಡಂ ಮಾಡಿ
	ಟ್ಟಂತೆ ಸೊಗಯಿಸಿದುವುದ್ಯಾ
	ನಾಂತರದೊಳ್ ಸಂತತಂ ವಸಂತಗೃಹಂಗಳ್		|| ೧೩ ||

ಮಾಳಿನೀವೃತ್ತಂ||	ತಳಿರ ತಳಿರ ಜೊಂಪಂ ಕೂಡೆ ಸೇಡಾಗಿರಲ್ ಕೆಯ್
	ಕೊಳೆ ಕುಳಿರ್ವುವು ಬಂಬಲ್ಗಾವಣಂ ಮಾಗಿ ಬಂದ
	ತ್ತೊಳಗು ಳಿದೆನಿಕುಂ ಧಾರಾಗೃಹಂ ಚಂದ್ರಕಾಂತೋ
	ಪಳದೊಳೆ ಸಮೆದಿರ್ದಂತಾಲಿ ಕೋಡುತ್ತುಮಿರ್ಕುಂ		|| ೧೪ ||

ವ||	ಅಂತವಱೊಗೊಂದನೊಂದನೆ ಮಚ್ಚಿ ನೋಡುತ್ತಮೊರ್ಮೆಗೊರ್ಮೆ

ಮ|| 	ಅವಱಿೂಳ್ ವಿಶ್ರಮಿಸುತ್ತುಮೆಯ್ದೆ ಬನಮಂ ನೋಡುತ್ತುಮಾಡುತ್ತುಮಿಂ
	ತು ವನಕ್ರೀಡೆಯೊಳಿರ್ಪುದುಂ ಮುಗುಳ್ಗಳಿಂ ಪೂವಿಂ ನವಾಶೋಕ ಪ
	ಲ್ಲವದಿಂ ಕಾಯ್ಗಳಿನಾದ ಪೊದುಡುಗೆಯಿಂ ಚೆಲ್ವಾದರಾ ಕಾಮನು
	ತ್ಸವದಿಂ ತೆಲ್ಲಟಿದಿಂದ ಮಾಧವಪುರಶ್ರೀಲೀಲೆಯಿಂ ಬಾಲೆಯರ್		|| ೧೫ ||

ವ||	ಅವರೊಳಗೊರ್ವಳ್

ಕಂ||	ಪೊಸ ಕೆಂದಳಿರ್ಗಳ ದಾಳಿಂ
	ಬ ಸಾರಮಂ ಕಟ್ಟಿ ತನ್ನ ಬಣ್ಣದೊಳದು ರಂ

			- 181 -

	ಜಿಸೆ ದೂರ್ವಾಂಕುರರುಚಿ ಕ
	ಣ್ಗೆಸೆದಳ್ ಪರಭಾಗಮಿಂಬನೀವುದು ಪಿರಿದೇ		|| ೧೬ ||

ವ|| 	ಮತ್ತಮೊರ್ವಳ್

ಕಂ||	ಪೊನ್ನೆಯ ಮುಗುಳೆಕ್ಕಾವಳಿ
	ತನ್ನ ಕೊರಲ್ಗೆಸೆಯೆ ಮಧುಪರುಚಿ ಮದನವಶಾ	
	ತ್ಯುನ್ನತೆ ಪೂವಿನ ಪೊರಜೆಯೊ
	ಳುನ್ನುನ್ನಂ ಸೊಗಯಿಪಂತೆ ಕಣ್ಗೆಸೆದಿರ್ದಳ್		|| ೧೭ ||

ವ||	ಮತ್ತಮೊರ್ವಳ್

ಕ||	ಎಳಮಾವಿನ ಮಿಡಿಯೊಳ್ ಕೋ
	ಮಳೆ ಸಮೆಯಿಸಿ ಪಚ್ಚೆಸಾರಮಂ ಕಟ್ಟಿ ಸಮು
	ಜ್ಜ್ವಳ ಕನಕವರ್ಣೆ ಮಿಗೆ ಬಗೆ
	ಗೊಳಿಸಿದಳುದ್ಯಾನಕೇಳಿ ಲೀಲಾ ಕ್ಷಣದೊಳ್		|| ೧೮ ||

ವ||	ಮತ್ತಮೊರ್ವಳ್

ಕಂ||	ಕನಕಾಂಬುಜ ನಾಳಂ ಸು
	ತ್ತನಂಬುಜಂ ಕೀರ್ತಿಮುಖಮನನುಕರಿಸೆ ನಿತಂ
	ಬಿನಿ ಕೇಯೂರಂ ತನಗೊ
	ಪ್ಪೆ ನಾಡೆ ಸೊಗಯಿಸಿದಳೊರ್ವಳಾ ವ್ಯತಿಕರದೊಳ್		|| ೧೯ ||

ವ||	ಪೆರದೊರ್ವಳ್

ಕಂ||	ಸುರಯಿಯ ಮುಗುಳ ಮುಗುಳ್ ಕಿಂ
	ಕಿರಾತ ಕುಟ್ಮಳದ ನೂಪುರಂ ಸಹಕಾರಾಂ
	ಕುರದ ಪೊಸಗೆಜ್ಜೆಯಿಂ ಹೋ
	ಯಿರೆಯೆಂಬಿನಮೊಪ್ಪೆ ಮುದ್ದೊಡಂಬಡೆ ನಡೆದಳ್		|| ೨೦ ||

ವ||	ಮತ್ತೊರ್ವಳ್

ಕಂ||	ರಕ್ತಾಶೋಕ ಲತಾಂತದ
	ಮುಕ್ತಕಮಂಜರಿಯ ಸೂಸಕಂ ತಿಲಕದ ಸ
	ಮ್ಯಕ್ತಿಲಕಮಮರೆ ತನಗನು
	ರಕ್ತಂ ಮಾಡಿದಳನೇಕ ಕಾಮುಕ ಜನಮಂ		|| ೨೧ ||

ವ||	ಆಕೆಯಲ್ಲದೆ ಮತ್ತೊರ್ವಳ್

			- 182 -

ಕಂ||	ಬರಗಲೆಯುಂ ಕೊಪ್ಪುಂ ನೂ
	ಪುರಮುಂ ಲಂಬಳಮುಮಲ್ಲಿ ಮಲ್ಲಿಗೆಯ ಮುಗುಳ್
	ಬಿರಿಮುಗುಳೆಂಬಿವು ತನಗಾ
	ಗಿರೆ ದೇಸೆಯ ಮಾಸರಿಕ್ಕೆಯಂ ಪೊಸಯಿಸಿದಳ್		|| ೨೨ ||

ವ||	ಅಂತವರೋಧ ಪರಿಚಾರಿಕಾ ಚತುರ ವಿಳಾಸಿನೀ ಪ್ರತೀಯಮಾನ ಶೋಭಾ ವಿಭವನಪ್ಪ
	ಕಳಂಕಾಚಾರ ಸಾರನಪ್ಪ ವಜ್ರಾಯುಧನೆರಡುಂ ಕೆಲದೊಳಂ ಮದನನ ಮಸೆದ
	ನನೆಗಣೆಗೆಣೆಯಾಗಿ

ಕಂ||	ದ್ವೇಷಂ ವಿರಹಿಗಳೊಳ್ ಪರಿ
	ತೋಷಂ ಮಧುಮತದೊಳಾಗೆ ಬಂದರ್ ಕೆಲರುಂ
	ಯೋಷಿಜ್ವನಮಲರಂಬಿನ
	ವೇಷಂಗೊಂಡಂತೆ ನೆರೆದು ಪೂದುಡುಗೆಗಳಿಂ		|| ೨೩ ||

ವ||	ಅಂತವರ್ವೆರಸು ದೀನಜನತಾ ಕಲ್ಪಾಂಘ್ರಿಪನಪ್ಪ ವಜ್ರಾಯುಧಂ ಕ್ಷೇಮಂಕರ ಮಹೀಪಾಲನ
	ಕಟ್ಟಿದ ಕಂಠಿಕೆಗಮೆತ್ತಿದಯ್ಯ ಗೊಡೆಗಂ ದಯೆಗೆಯ್ದ ಯುವರಾಜಲಕ್ಷ್ಮಿಗಂ ಪ್ರತಿಬದ್ಧಿನಿಯೆನಿಸಿದ
	ಮಧುಮಹೀಪಾಲನ ವಕುಲಮುಕುಲದ ಕಂಠಿಕೆಯುಮೆತ್ತಿದ ಪೊಂಗೇದಗೆಯ ಸವಡಿ
	ಗೊಡೆಯುಮತುಚ್ಛಪರಿಚ್ಛದ ಮಾಧವೀಲಕ್ಷ್ಮಿಯುಂ ತನಗಮಱೆ ಪಿರಿದು ಪೊೞ್ತಂ
	ವನಪ್ರಚಾರದೊಳಲಸಿದ ನದೀಚರನಪ್ಪ ಯೂಥಪತಿಯಂತೆ ವನವಿಹಾರದೊಳಲಸಿ ಬಂದು
	ಕಾವಣಂ ಪುಗೆ

ಕಂ||	ನೆಱೆಯೆ ಪಟಚ್ಚರದೊದವಿದ
	ಸೆಱಂಗಿನೂಳ್ ತಂದು ತೀವಿ ಪವನಂ ಹಿಮಮಂ
	ಸೆಱೆಯಿಟ್ಟಂತಿರೆ ಮೊಗದೊಳ್
	ತುಱುಗಿದ ಕಿಱುಬೆಮರದೇಂ ಮನಂಗೊಳಿಸಿದುದೋ		|| ೨೪ ||

ವ||	ಅಂತು ವನವಿಹಾರಪರಿಶ್ರಮಂ ಪೋಗೆ ಮೂಱುಜಾವಂ ಪೋದುದೆಂದು ಗೞಿಗೆಯ
	ಭಟ್ಟಂ ಬಿನ್ನಪಂಗೆಯ್ವುದುಂ

ಮ||	ಯುವರಾಜಂ ಯುವರಾಜಪುತ್ರ ಯುವತಿಶ್ರೀ ತನ್ನ ವಾನಂಗವೈ
	ಭವಮುಂ ರಾಜಿತ ರಾಜಪುತ್ರಮಹಿಮಾವಷ್ಟಂಭಮುಂ ನೋಡಲೊ
	ಪ್ಪುವಿನಂ ವಾರಿವಿಹಾರಕೇಳಿಗಿರದಾ ವಜ್ರಾಯುಧಂ ಬಂದನಂ
	ದವಗಾಹಕ್ಕೆ ಸಯೂಥಮಿಂದ್ರವನದಿಂದೈರಾವತಂ ಬರ್ಪವೋಲ್		|| ೨೫ ||

ಕಂ||	ವನಿತೆಯರಾ ರಾಜಕುಮಾ
	ರನನುಯ್ದರ್ ದೀರ್ಘಿಕಾಂಬುಕೇಳಿಗೆ ಪಿಡಿಗಳ್

			- 183 -

	ವನಕರಿಯನುಯ್ವವೋಲ್ ನೂ
	ತನ ಪುಷ್ಕರಹಸ್ತೆಯರ್ ಮನೋಹರಗತಿಗಳ್		|| ೨೬ ||

	ಒಡವುಗುವರಸಿಯರ ನೆೞಲ್
	ಬೆಡಂಗುವೆತ್ತಿರ್ದುವೊಲಿದು ಜಲದೇವತೆಗಳ್
	ತಡೆಯದಿದಿರ್ವಂದು ನೃಪನೊಡ
	ನೊಡನೆ ಸರೋವರಮನೊಸೆದು ಪುಗುವಂತಾಗಳ್		|| ೨೭ ||

ವ||	ಮತ್ತಮನುಪಮ ಲಾವಣ್ಯ ರೂಪ ಸೌಂದರ್ಯ ವಿಭ್ರಮ ಭ್ರಾಜಿತಾನೇಕಾವರೋಥಂ
	ಸಮಾಧಿ ವಿರೋಧಾ ವಿಧಿಯಿಂ ದೀರ್ಘಿಕಾಪ್ರಿಯದರ್ಶನೆಯೆಂಬನ್ವರ್ಥನಾಮಮಂ ತಾಳ್ದಿ

ಚಂ||	ಪುಗೆ ಕೊಳನಂ ಲತಾಲಲಿತೆಯರ್ ಜಘನಸ್ಥಳಮೊತ್ತೆ ಮೇರೆಯಂ
	ಮಿಗುವುದಭಾರಮಾಕೆಗಳ ಪೀವರ ತುಂಗ ನಿತಂಬ ಬಿಂಬದೊಂ
	ದಗಲದ ವೃದ್ಧಿ ಪೆರ್ಚೆ ನೆಲೆವೆರ್ಚಿದುದೀ ಕೊಳನೆಂಬುದೆಂದು ಭಿ
	ತ್ತಿಗೆ ನೆಲೆಯಾದುದಂದು ಜಿನಚಂದ್ರನ ವಾರಿವಿಹಾರಲೀಲೆಯಿಂ		|| ೨೮ ||

ವ||	ಅಂತು ತನ್ನೊರೆಗಳ್ವೆರಸು ದುಢುಮ್ಮಿಱಿದೋಲಾಡುವಲ್ಲಿ

ಚಂ||	ಅಡರೆ ಕವಲ್ತುದೊಂದೆಡೆ ಮೃಗೋದ್ಭವದಿಂ ಬೆಳರ್ವಟ್ಟು ನಿಂದುದೊಂ
	ದೆಡೆ ಮಲಯೋದ್ಭವ ಪ್ರಸರದಿಂ ಕದಡಿಂ ಕಡುಕೆಂಕಮಾದುದೊಂ
	ದೆಡೆ ನವಕುಂಕುಮ ದ್ರವದಿನರ್ವಿಪ ಕರ್ಪಿಡಿದಿರ್ಪನಾಳ್ದುದೊಂ
	ದೆಡೆ ಪರಿಮಿಶ್ರಿತಾರ್ದ್ರಮಹಿಷೀರಸದಿಂ ಸರಸೀ ವಿಭಾಗದೊಳ್		|| ೨೯ ||

ವ||	ಅಂತು ನಾನಾವಿಧ ವರ್ಣ ಜಳೌಘು ತರತ್ತರಂಗ ಭಂಗುರ ಸರಸೀಮಧ್ಯದೊಳ್ ಮಾನಸ
	ಸರೋವರದೊಳೋಲಾಡುವ ಗಗನಚರ ಸುಂದರಿಯರಂತೆ ಸೌಜನ್ಯಕಂದಾಂಕುರನಪ್ಪ
	ವಜ್ರಾಯುಧನರಸಿಯರ್ ತಮ್ಮ ರವಮೆ ರವಮಾಗೆ ಜಲಕ್ರೀಡೆಯನಾಡುವಾಗಳ್

ಕಂ||	ಸರಸಿಜದ ಸೌರಭಂ ಮುಖ
	ಸರಸಿಜ ಸೌರಭಕೆ ಪದ್ಮಶೋಭೆ ಮುಖಾಬ್ಜ
	ಸ್ಥಿರಶೋಭೆಗೆ ಸೋಲ್ತುದು ಗೆ
	ಲ್ದರೆಂಬವೋಲ್ ಮೊರೆದುವೊಡನೆ ಮಧುಪಕುಳಂಗಳ್		|| ೩೦ ||

ವ||	ಅಂತು ಕುಟಿಳ ನೀಳಕುಂತಳ ಕಳಾಪೆಯರ ಚತುರಭಾವಕ್ಕೆ ತಾಮುಂ ಸೋಲ್ತು
	ಗಱಿಸೋಂಕದೋಡುವಂಕೆ ಮೊರೆದು ಪಾಱುವ ಶಿಳೀಮುಖಂಗಳನಂಗನ ಬಿಲ್ವಡೆಗೆ
	ಪಡಲ್ವಡುವ ವಿಯೋಗಿಗಳ ಮೇಗೆ ಪಾಱುವ ಶಿಳೀಮುಖಂಗಳನೆ ಪೋಲ್ತೊಪ್ಪಿ

ಮ||ಸ್ರ||	ರವವತ್ಸ್ರೋತಃಪಥೋತ್ತೋಯಮನಿಭಪತಿ ನಾಗಾಂಗನಾಂಗಂಗಳೊಳ್ ಸೂ
	ಸುವವೋಲ್‌ ವಜ್ರಾಯುಧಂ ಜೀರ್ಕೋೞವಿಯಿನಮೃತಸ್ಯಂದಿ ಸಂಧಾನಿಯಪ್ಪಂ

			- 184 -

	ಬುವನಾಗಳ್ ಪೋಗದೊತ್ತುತ್ತರಸಿಯರ ತನುಶ್ಯಾಮಕಾಗ್ರಂಗಳೊಳ್ ಸ್ನೇ
	ಹವಶಾನಂಗಾಗ್ನಿಯಂ ನೀರ್ದಳಿದು ನದಿಪುವಂತಾದನಂಭೋದಲೀಲಂ		|| ೩೧ ||

ವ||	ಅಂತು ರಾಜಕುಮಾರನೊತ್ತಿದ ಜಲಯಂತ್ರ ಪಯೋಭಿಘಾತದಿಂದಮರಸಿಯರ ತೊಟ್ಟ
	ಪೂದುಡಿಗೆಗಳೆಲ್ಲಂ ಬೞಲ್ದು ಕುೞಲ್ದು ಪುಣ್ಯಲಾವಣ್ಯ ವಿಳಾಸಿನೀಜನಕ್ಕೆ ಭೂಷಣಪರಂಪರೆ
	ದೊರೆಕೊಳ್ಗುಮೆಂಬಂತೆ

ಪೃಥ್ವೀವೃತ್ತಂ||	ಸಳೀಲವಿಶದೋದಬಿಂದು ನವಹಾರಮಂ ತಮ್ಮುರ
	ಸ್ಥಳಂಗಳೊಳಗ್ರಲೀಲೆ ಪೊಸಮುತ್ತಿನೆಕ್ಕಾವಳೀ
	ವಿಳಾಸಮನಪೂರ್ವಮಂಬುಕಣರಾಜಿ ಕರ್ಣಾಂತಿಕೋ
	ಜ್ಜ್ವಳೀಕೃತ ವಸಂತಮಂಜರಿಯನೆಯ್ದೆ ಪೋಲ್ತಿರ್ಪಿನಂ		|| ೩೨ ||

ಕಂ||	ಜಗದಿಧಿಪನ ಕಣ್ಗೆ ಕರಂ
	ಸೊಗಯಿಸಿವಂದಂತೆ ಸುಭಗ ಮಧುರಾಕೃತಿಗೊ
	ಪ್ಪುಗುಮಾವ ಪರಿಚ್ಛದಮುಂ
	ಮೃಗಾಂಕಬಿಂಬಕ್ಕೆ ನೆಱೆದ ಕಱೆ ಸೊಗಯಿಪವೋಲ್		|| ೩೩ ||

	ಆ ರಮಣಿಯರೊಡನೊಸೆದ ಕು
	ಮಾರನ ಮೇಗಂದು ಪೊನ್ನ ಜೀರ್ಕೋಳವಿಗಳಿಂ
	ನೀರನಿರದೊತ್ತಿದರ್ ಸಮ
	ರಾರಂಭಮನಂಗಜಂಗೆ ಕಲಿಸುವ ತೆಱದಿಂ		|| ೩೪ ||

ವ||	ಅಂತುಮಲ್ಲದೆಯುಂ

ಕಂ||	ಜಳಧರಮಾಳೆ ಸುರೇಂದ್ರಾ	
	ಚಳದೊಳ್ ಕಱೆವಂತೆ ನೀರನೊತ್ತಿದುದಬಳಾ
	ವಳಿ ವಜ್ರಾಯುಧ ವಕ್ಷ
	ಸ್ಥಳದೊಳ್ ಮಲ್ಲಿಗೆಯ ಮಾಲೆಯೂಡಿದ ತೆಱದಿಂ		|| ೩೫ ||

	ಅಂತಂತಃಪುರ ಕಾಂತಾ
	ಸಂತತಿ ಲತಾಪ್ರತಾನಮಂ ಜಲಧರ ಧಾ
	ರಾಂತಾಭಿಷೇಕದಿಂ ತಳಿ
	ದಂ ತೋಂಟಿಗನಂತೆ ಸಂತತಂ ಯುವರಾಜಂ		|| ೩೬ ||

ವ||	ಅದರೊಳೊರ್ವಳ್

ಕಂ||	ವಸುಧೇಶನೊತ್ತಿದಂಬು
	ಪ್ರಸನ್ನ ಧಾರೆಗೆ ಮೃಗಾಕ್ಷಿ ವದನಮನಿರದೊ

			- 185 -

	ಡ್ಡಿಸೆ ಧಾರೆ ಚಿಕುರದೊಳ್ ನಿಲೆ
	ಪೊಸತಲರ್ದ ಸನಾಳ ಕಮಳಮೆನಿಸಿದುದು ಮೂಗಂ		|| ೩೭ ||

ವ||	ಆ ಜಲದ್ವಂದ್ವಯುದ್ಧಮಲ್ಲದೆಯುಂ

ಚಂ||	ಲಲಿತಲತಾಂಗಿಯರ್ ತುಮುಳಕೇಳಿಯ ವಾರಿವಿಹಾರದೊಳ್ ಪಳಂ
	ಚಲೆವವನೀಶ ನಂದನನನಾಱದೆ ಮಾಣ್ದಿಸದಾತನೊತ್ತಿದು
	ಜ್ಜ್ವಲ ಜಲಧಾರೆ ತಮ್ಮ ಮೊಗಮಂ ಕೊಳಗೊಂಡಿರದೊಡ್ಡಿದರ್ ಪೊದ
	ೞ್ದಲರ್ಗಣೆಗೊಡ್ಡಿದಡ್ಡಣಮಿದೆಂಬಿನಮಬ್ಜ ವಿಚಿತ್ರ ಪತ್ರಮಂ		|| ೩೮ ||

ವ||	ಅಂತವರ್ ಸೋಲ್ತು ಕೋಟಿಭಟಂಗೆ ಸೋಲ್ತ ಭಟಕೋಟಿಯಂತೆ ಕೊಳದೊಂದು ಭಾಗಕ್ಕೆ
	ನೀರೆಲ್ಲಮಗುಂದಲೆವೋಗೆ ತೊಲಗಿ ಗೞೆಯಿಕ್ಕಿ ತೊಲಗಿದಂಕದಂತೆ ಪೆಱಮೆಟ್ಟಿ ನಿಲ್ವುದುಂ

ಕಂ||	ಜನಪತಿ ಖನತೀಸರ್ವಂ
	ಖನತಿಯೆನಲ್ ತಕ್ಕ ಪಂಡಿತೋಕ್ತಿಗೆ ದೊರೆಯ
	ಪ್ಪಿನಮಾಡಲ್ಕಂತಃಪುರ
	ವನಿತೆಯರಂ ಸನ್ನೆಗೆಯ್ದು ಕೊಳನಂ ಪೊಕ್ಕಂ		|| ೩೯ ||

ವ||	ಪೊಕ್ಕು ಜಲಕ್ರೀಡಾವಿನೋದೈಕ ರಸರಸಿಕನಂತಃಪುರ ಜನಸಹಿತಂ ಮಗುೞ್ದುಮಾಡುವಾಗಳ್

ಚಂ||	ಬಿಳಿಯಲರ್ಗಣ್ಗೆ ಕೆಂಪನರುಣಾಧರಕೊಪ್ಪುವ ಬೆಳ್ಳನೆಯ್ದೆ ಪ
	ಜ್ಜಳಿಸುವ ದೇಹದೀಪ್ತಿಗೆ ಬೆಳರ್ತಿರವಂ ಪಡೆದುಂ ನಿಕಾಮ ಕೋ
	ಮಳೆಯರುದಾತ್ತಾವೃತ್ತಿ ಕಿಡುಗುಂ ಜಳವಾಸದೊಳಂತುಮೊಪ್ಪುವೊಂ
	ದಳವಿ ನಿಸರ್ಗಮಾಕೆಗಳೊಳೊಪ್ಪುವ ತೇಜಮದೆಂತುಮೊಪ್ಪದೇ		|| ೪೦ ||

ವ||	ಎಂಬಿನಂ ಸೊಗಯಿಸುವವರೋಧ ವಧೂನಿವಹದೊಳ್

ಚಂ||	ಬಯಸುವ ನಾಣ ಜಾಣನುೞಿದಂತೆ ದುಕೂಲದ ನಾಂದ ವಸ್ತ್ರಶೋ
	ಭೆಯೊಳಮರ್ದುಟ್ಟಳೋ ನಿರುತಮೇನುಡಳೋ ಬಗೆ ಪೋಗದೆಂಬ ಸಂ
	ದೆಯದೆ ಜನಕ್ಕೆ ಪೋಲೆ ಬರೆಗುಂ ಬರೆಯಂ ದೊರವೆತ್ತ ಚೀರಘ
	ಟ್ಟಿಯುಮೆನೆ ಭಿತ್ತಿವೆತ್ತ ತೆಱನೊಪ್ಪಿದುದೊರ್ವಳಪೂರ್ವರೂಪೆಯಾ		|| ೪೧ ||

ವ|| 	ಮತ್ತಮೊರ್ವಳ್

ಕಂ||	ಕೊಡಕೆಯುದಬಿಂದು ಕೊಪ್ಪಿನ
	ಬೆಡಂಗನವಗಯ್ಸೆ ಕುಟಿಲ ಕೇಶಾವಳಿಯೋ
	ಗಡಿಸದೆ ಪನಿಗಳ್ ನಿಲೆ ತಲೆ
	ದುಡುಗೆಯ ಮುತ್ತಿನವೊಲೆಸೆಯೆ ಸತಿ ಸೊಗಯಿಸಿದಳ್		|| ೪೨ ||

			- 186 -

ವ||	ಮತ್ತಮೊರ್ವಳ್

ಕಂ||	ತೋಳ ನಖವ್ರಣಕೆಱಗಿದ
	ಬಾಳೆಗಳಂ ನೋೞ್ಪ ಬಾಳೆ ಕಣ್ಮೀನೆಂಬಾ
	ಳೋಳಮನೊಡರಿಸೆ ಸಲೆ ನೃಪ
	ಮಾಳೆಗೆ ಪಡೆದಳ್ ಮೃಗಾಕ್ಷಿ ಪರಿಸಂಭ್ರಮಮಂ		|| ೪೩ ||

ವ||	ಆಕೆಯಲ್ಲದೆಯುಂ

ಕಂ||	ಉರದಡಕಿಲ್ವುಣ್ಣಂ ಕರ್ದು
	ಕಿರದಧರದ ಪುಣ್ಗೆ ವಾಯ್ದ ಮೀಂಗಗಿದು ತಳೋ
	ದರಿ ದರಿಯನೆಯ್ದುವಿನಮಾ
	ಸರೋವರಂ ಕದಡೆ ಬೆರ್ಚಿ ದೆಸೆದೆಸೆವರಿದಳ್		|| ೪೪ ||

ವ||	ಪೆಱಳೊರ್ವಳ್

ಮllಸ್ರ||	ಅಲರ್ವಚ್ಚಂ ಪಚ್ಚಮುಂ ಪೊಚ್ಚಮುಮೆನಿಸದೆ ಮೆಯ್ವೆತ್ತೊಡಂಬಟ್ಟು ತನ್ನೊಳ್
	ನಿಲೆ ಹೇಮೋದ್ದಾಮಕುಂಭಂ ತಳದೊಳಮರೆ ಮತ್ತೊಂದು ಕೈಕುಂಭಕಂಠ
	ಸ್ಥಲದೊಳ್ ಚೆಲ್ವಾಗೆ ವಜ್ರಾಯುಧ ವಿಭುಗಭಿಷೇಕಕ್ಕೆ ತಕ್ಕಂತು ಬಂದು
	ಜ್ಜ್ವಲೆ ಗಂಗಾದೇವಿ ಪೊಯ್ವಂತಿರೆ ವಿಮಳಜಲಕ್ಷೀರಮಂ ತಂದು ಪೊಯ್ದಳ್		|| ೪೫ ||

ಕಂ||	ಅರಸಂ ಸುರಕರಿ ಕರನಿರ
	ದೆ ರಾಗದಿಂ ಕನಕ ಕಳಶಜಳದಿಂದಾ ಸುಂ
	ದರಿಯಂ ಮಿಸಿಸಿದೊಡೆ ಸರೋ
	ವರದೊಳ್ ಕರಿ ಮಿಸಿಸೆ ಮೀವ ಸಿರಿಯಂ ಪೋಲ್ತಳ್		|| ೪೬ ||

ವ||	ಮತ್ತಂ ತಿಮಿಕುಳ ಕ್ಷೋಭಿತ ಬಾಳಿಕಾ ನಿಕರಕ್ಕೆ ಬೞಿವೃತ್ತಿಧಾರೆವೆತ್ತಿರೆ ತಳಮಳಗಪ್ಪಿನಂ
	ಕದರ್ಥಿಸುವ ಬಾಳೆಮೀಂಗಳ ಕೋಳಾಹಳ ಕಳಕಳದಿಂ

ಕಂ||	ನೀರೊಳಗಳ್ಕಿದ ನೆವದಿಂ
	ದಾ ರೂಪನಿದಾನನಂ ಮೃಗಾಕ್ಷಿಯರಪ್ಪಲ್
	ಸಾರೆ ಬಿಡುತಂದು ಕೂಡಲ್
	ನೀರಂತಿರೆ ಬೆರಸೆ ಮದನ ಜಲಮುಂ ಜಲಮಂ		|| ೪೭ ||

ವ||	ಅಂತು ಪುಷ್ಪಾಯುಧನ ಕೊಂದ ಕೊಳ್ಗೊಳನಂ ಪೋಲ್ತು ಪೊಗಳದೊಳ್
	ಸೌಜನ್ಯಕಂದಾಂಕುರನುಮಪ್ಪ ವಜ್ರಾಯುಧಂ ಪ್ರಮತ್ತನುಮೇಕರಸನುಮಾಗಿ ನೀಡುಂ ಪೊೞ್ತು
	ಜಳಕ್ರೀಡಾ ವಿನೋದದೊಳಿರೆ

			- 187 -

ಶಾ||	ಉದ್ದಾಮಾಯುತ ಚಂದ್ರಶಾಲಮುಪಮಾತೀತಂ ವಿಧುಸ್ಪರ್ಧಿ ವಿ
	ದ್ಯುದ್ದಂಷ್ಟ್ರಾಸುರಯಾನಮಭ್ರಪಥದೊಳ್ ಪಾಱುತ್ತುಮಿರ್ದಲ್ಲಿ ಚಂ
	ಚದ್ದಂಡಾಗ್ರಪತಾಕೆ ಮಾಣೆ ನಿನಗೆಂಬಂತೆತ್ತಮುಂ ಪೋಗದು
	ದ್ಯದ್ದೈನ್ಯಂ ನಿಲೆ ತದ್ವಿರೋಧಿಗೆ ವಿಭಂಗಜ್ಞಾನಮಾ ಬೇಗದೊಳ್		|| ೪೮ ||

ಕಂ||	ಪುಟ್ಟಲೊಡಮಱಿದು ಮೊದಲೊಳ್
	ಪುಟ್ಟಿದ ಭವಬದ್ಧವೈರದಿಂ ದಿತಿಸುತನ
	ಣ್ಮುಟ್ಟಾಗೆ ಬಂದು ಕಡನಂ
	ಕೊಟ್ಟರ್ ಕೊಳ್ವಂತೆ ನಾಗಪಾಶದಿನಾಗಳ್		|| ೪೯ ||

ವ||	ಊರುಂ ಮೂಳೆಯಂ ತಿಂಬಗುರು ಪಯಗರಿಯ ತನಿಗೊಂಬಂ ಬಳೆಗೊಯ್ಯಲ್ ಪೊಣ್ದು
	ತುದಿಯೊಳೋಡಿ ಪೋಪಭೀರುವಪ್ಪ ಪಣಿದಕಾಱನಂತೆ ವಜ್ರಾಯುಧನ ದಿಕ್ಕರಿ ಕರಾಕಾರ
	ಬಾಹುಪರಿಘ ಯುಗಳಮಂ ತಾಮರೆಯ ನೂಲೊಳಾನೆಗಟ್ಟುವಂತೆ ಕಟ್ಟಿ

ಕಂ||	ಕೇಳೀ ಲೋಲನನಮೃತರ
	ಸಾಳಾಪನನಱಿಯಲೀಯದಾ ಕೊಳನನವಂ
	ಬಾಳಮತಿ ಪುರುಷರತ್ನದ
	ಪೇಳಿಗೆಯಂ ಮುಚ್ಚುವಂತೆ ಮುಚ್ಚಿದನಗದಿಂ		|| ೫೦ ||

ವ||	ಆಗಳ್ ಕೊಳದೊಳಗೆ ಪುದಿದೊಗೆದ ತಮಮಂ ಕಂಡು ಬೆಗಡುಗೊಂಡು ನಡುಗುವ
	ವಲ್ಲಭೆಯರನಂಜಲಿಮಂಜಲಿಮೆಂದು ಸಂತೈಸಿ ತೊಡರಂ ಪೊಸೆದು ಪಱಿವ ಮದಕರಿಯಂತೆ
	ಪೊಸೆದು ನೋಡಲೊಡಂ

ಕ||	ನೆಱೆದಿರೆ ಸಂಕಲೆವಂದದ
	ತೆಱದಿಂ ಪೆಣೆದಿರ್ದ ನಾಗರಜ್ಜುಗಳೆಲ್ಲಂ
	ಉಱಿಯೞಿಯೆ ಬಲದಕಂಡಂ
	ಪಱಿವಂತಿರೆ ಪಱಿದು ಕೆದಱಿ ಬಿೞ್ದುವು ಕೊಳದೊಳ್		|| ೫೧ ||

ವ||	ಅಂತು ನಾಗಪಾಶಮುಮನಶ್ರಮದೊಳ್ ಪಱಿದು ಬಲದ ಕೆಯ್ಯೊಳ್ ನಿಜಪ್ರಾಣ
	ವಲ್ಲಭೆಯರಂ ಪುದುಂಗೊಳಿಸಿ ವಾಮವಸ್ತದೊಳ್ ನೂಂಕೆ

ಕಂ||	ಗಿರಿ ಪಾಱೆ ಭಾಗಮಿಕ್ಕಿದ
	ನಿಱಿಗೆ ವೊಲಸುರೇಂದ್ರನಳ್ಕಿ ಬೆಳ್ಕುರ್ತ್ತಿರದಂ
	ಬರದ ನಿಱಿಮುಗಿಲ ತೆರೆಗಳ
	ಪೊರೆಯೊಳಗಣ ನಿಜವಿಮಾನದೊಳಗಂ ಪೊಕ್ಕಂ		|| ೫೨ ||

ವ||	ಅಂತತಿವರ್ತಿಯುಂ ಮಹಾಸತ್ವಮೂರ್ತಿಯುಮಪ್ಪ ಸೌಜನ್ಯಕಂದಾಂಕುರನಪ್ಪ
	ವಜ್ರಾಯುಧನಿದಿರೊಳ್ ನಿಲಲಣ್ಮದಸುರನ ಸುರಕ್ಷಣಾರ್ಥಮೋಡುವುದುಂ

			- 188 -

ಕಂ||	ದಿವಿಜಾನಕಂಗಳಿರದೆಸೆ
	ದುವು ತುಂಬಿಗರಂಬಮರಲ ಸರಿಯೆಱಗಿದುದು
	ತ್ಸವಮಾಗಳಾದುದಬಳಾ
	ನಿವಹಕ್ಕೆಸಗಿದುದು ಮೆಲ್ಲಮೆಲ್ಲನೆ ಪವನಂ		|| ೫೩ ||

	ಆ ನಾಗಪಾಶಮಂ ಜಗ
	ತೀನಾಥಂ ಪೊಸೆಯೆ ಕಟ್ಟುಗಳ್ ಬಿೞ್ದಿರೆ ಪೋ
	ಲ್ತೇನೆಸೆದುದೊ ನೃಪಸುತನಪ
	ದಾನದ ಶಾಸನಕೆ ಲೆಕ್ಕಮಿಟ್ಟಕ್ಕರಮಂ		|| ೫೪ ||

ವ||	ಆಗಳಪಗತ ವಿಷಾದರುಮುಪಗತ ಪ್ರಮೋದರುಮಾದಂತಃ ಪುರಾವರೋದ ಜನಂಗಳೆಲ್ಲಂ
	ತನ್ನ ಮೇಗಿಲ್ಲದ ಬಲ್ಲಾಳ್ತನಮುಮಂ ದೈವಬಲಮುಮಂ ಮೆಱೆದು

ಕಂ||	ಕಮಲಾಕರ ತಟದೊಳ್ ವಿ
	ಶ್ರಮಿಸೆ ಪಯೋರಾಶಿ ತಟದೊಳಾತನ ಕೀರ್ತಿ
	ಪ್ರಮದೆ ಪಥಶ್ರಮದಿಂ ವಿ
	ಶ್ರಮಿಸಿದಳೇಲಾ ಲವಂಗ ಲವಲೀ ವನದೊಳ್		|| ೫೫ ||

ವ||	ತದನಂತರಂ

ಉ||	ಆಯತ ವಾಮಹಸ್ತತಳ ಲಕ್ಷಣವಜ್ರವಿಚೂರ್ಣಿತಾದ್ರಿ ವ
	ಜ್ರಾಯುಧನೆಂಬ ದೊಡ್ಡಿವೆಸರಂ ಕೊಳದೊಳ್ ತನಗರ್ಥಪೋಷಮಾ
	ಮ್ನಾಯಮನೀಯೆ ಪೌರನಿಕರಂ ಪರಿವೇಷ್ಟಿಸೆ ವಂದಿಕೋಟಿ ಕ
	ಟ್ಟಾಯಮನಿಟ್ಟಳಂ ಪೊಗೞೆ ತದ್ವನದಿಂ ತಳರ್ದಂ ನೃಪಾತ್ಮಜಂ		|| ೫೬ ||

ವ||	ಅಂತು ದೀನಜನತಾಕಲ್ಪಾಂಘ್ರಿಪಂ ವನದಿಂ ಪೊಱಮಡೆ ಪೋಬೞಿಯನೆ ಕಣ್ಬೊಲಂ
	ಗೞಿವಿನಮೞ್ಕಱಳುರ್ಕೆಯಿಂ ನಿಂದು ನೋಡಿ -

ಕಂ||	ವನದೇವತೆಯರ ನಯನಮ
	ನನುಕರಿಸುವುದಲ್ಲಿ ಬಳ್ಳಿಮಲ್ಲಿಗೆಯಲರೊಳ್
	ನನೆಯೊಳ್ ಮುಗುಳೊಳ್ ಪಾಯ್ದೊ
	ಯ್ಯನೊಯ್ಯನತ್ತಿತ್ತ ಪೊಳೆವ ಮಧುಕರ ನಿಕರಂ		|| ೫೭ ||

ವ||	ಅಂತುದ್ಯಾನ ಪ್ರತೋಳೀ ದ್ವಾರದಿಂ ಪೊಱಮಟ್ಟು ಸೌಜನ್ಯಕಂದಾಂಕುರಂ ರಾಜಭವನಾಭಿ
	ಮುಖನಪ್ಪುದುಂ

ಕಂ||	ತವದ ಬಸಂತದ ಸಿರಿ ಬರೆ
	ಯುವರಾಜನ ಬೇನ್ನನಿತ್ತ ತೀವಿದ ಚಿತ್ತೋ

			- 189 -

	ದ್ಭವನರಮನೆ ನೃಪಸುತನಿಂ
	ಕವರ್ತೆವೋದಂತೆ ಬಿನ್ನನಾಯ್ತುದ್ಯಾನಂ		|| ೫೮ ||

	ಅಗಳ್ ವಜ್ರಾಯುಧನನು
	ರಾಗಮೆ ತನಗಂಗರಾಗಮಾದುದು ನಿರುತಂ
	ಪೋಗೆನೆ ಗಗನದ ಪಡುವಣ
	ಭಾಗದೊಳವಲಂಬಿ ಬಿಂಬನಾದಂ ದಿನಪಂ		|| ೫೯ ||

ವ||	ಅಂತುಮಲ್ಲದೆಯುಂ

ಮ||	ಅಮಿತಾಬ್ಜಾಕರಕೇಳಿಯೊಳ್ ನೃಪಸುತಂಗಾದೊಂದನಂಗೈಕ ವಿ
	ಭ್ರಮಮೆನ್ನಂ ಕಳೆದತ್ತಿರುಳ್ ಸಫಲಮಕ್ಕಾನುಂ ಪ್ರತೀಚೀಸಮಾ
	ಗಮ ಸಂತುಷ್ಟನೆನಪ್ಪೆನೆಂದು ದಿನಪಂ ರಕ್ತತ್ವದಿಂ ಪೋಗೆ ರಾ
	ಗಮೆ ತತ್ಕುಂಕುಮರಾಗಮಾದುದಪರಾಲಂಕಾರ ವಿಸ್ತಾರದೊಳ್		|| ೬೦ ||

ವ||	ಅದಲ್ಲದೆಯುಂ

ಕಂ||	ನಿಜಕುಪಿತಾಂಬುಜ ಮಧುರಂ
	ರಜೋಪಮಾಮೂರ್ತಿಮತ್ತಮದನಂತಿರೆ ನೀ
	ರಜಬಂಧು ಗುೞುಮ್ಮನೆ ರಸೆ
	ಗಜಾಂಡದಿಂದಿೞಿದನಾರನೞಿಯದೊ ರಾಗಂ		|| ೬೧ ||

ವ||	ಮತ್ತಮಾ ಪ್ರಸ್ತಾವದೊಳ್

ಕಂ||	ಒಡನಿರೆಯುಂ ಕೊರಗಿ ಮನಂ
	ಗಿಡುಗುಂ ದಿನಪಾಸ್ತ ಸಮಯದೊಳ್ ದಿನಪನ ಪಿಂ
	ಬಡಿನೊಳ್ ಕೋಮಳೆಯ ಮೊಗಂ
	ಗಿಡುವಂತಿರೆ ಕಿಡುವುದರಿದೆ ಕಮಳವಿಕಾಸಂ		|| ೬೨ ||

	ಆಗಳ್ ಕಿಸುಸಂಜೆಯ ನವ
	ರಾಗದ ರುಚಿ ಮಸುಳೆ ಮಸುಳನಾಗಿ ತಮಂ ಮೇ
	ಲಾಗೆ ಕವಿತಂದುದಿನನೊಡ
	ವೋಗದ ನವವಧುಗೆ ಪಿರಿದೆ ಕಂದುಂ ಕುಂದಂ		|| ೬೩ ||

ವ||	ಅಂತು ಕವಿದ ಕೞ್ತಲೆಯೊಳರಸಿಯರುಂ ತಾನುಂ ಕತಿಪಯ ಪರಿಚಿತಾಂಗರಕ್ಷಕ ಪರಿವೃತಗಜವ
	ಶಾರೂಢನಾಗಿ ಬರೆ

ಕಂ||	ಬೞಿಯಂ ಪೋಗುತ್ತುಂ ಪೆಱ
	ಗುೞುವಿನನನುಚರರ ತೆಱದೆ ಕೆಯ್ದೀವಿಗೆಗಳ್

			- 190 -

	ಪೞಪೞನೆಸೆದಿರೆ ಬರವವ
	ಗೞಿಯೆನೆ ಕಣ್ಗೆವರೆ ಬರ್ಪ ವಜ್ರಾಯುಧನಾ		|| ೬೪ ||

ವ||	ಇದಿರ್ಗೊಂಡು

ಮ||	ಕ್ಷಿತಿನಾಥಂ ಕ್ಷಿತಿನಾಥಂನಂಪೊಣರ್ದು ಗೆಲ್ವಂತಾತನುಂದಲ್ ಗುಣ
	ಸ್ತುತಿಗಕ್ಕುಂ ನೃಪಪುತ್ರನಿಂದಸುರನಂ ತಾನಾಸುರಂಗೊಲ್ದೊನಿ
	ತ್ತು ತವಂ ವಂದಿಗೆ ಕಾದಿ ಸೋಲನಹಿತಂಗೀ ಚಾಗಮೀ ಬೀರದು
	ನ್ನತಿ ವಜ್ರಾಯುಧನೊಳ್ ಪೊಗೞ್ತೆವಡೆದತ್ತಂಭೋಧಿತೀರಂಬರಂ		|| ೬೫ ||

ವ||	ಎಂದರಸರ್‌ ಪಕ್ಕದೊಳ್ ಸುತ್ತುಕೊಂಡು ಬೆರ್ಚ್ಚಿ ಬಿಚ್ಚಳಿಸುತ್ತುಂ ಬರೆ ಕಿಂಚಿದವನತಾನನಂ
	ತದಾವ್ರೀಡನಾಗಿ

ಕಂ||	ಪೊಗೞ್ದ ನೃಪಕೋಟಿ ತನ್ನಂ
	ಪೊಗೞದೆ ಗುಣಲವದ ತವದ ಗಣನೆಯ ನೆವದಿಂ
	ಪೊಗೞ್ದಪುದೆಂಬಂತಿರೆ ಕಿವಿ
	ವುಗದೆ ದಲಾತ್ಮ ಪ್ರಶಂಸೆ ವಜ್ರಾಯುಧನಾ		|| ೬೬ ||

ವ||	ಅಂತು ರಾಜಮಾರ್ಗದಿಂ ಬಂದು ನೃಪಭವನಮಂ ಪೊಕ್ಕಾಸ್ಥಾನಮಂಡಪೋಪಗತ
	ಚಾಮೀಕರ ಪೀಠಾಧ್ಯಾಸಿತನ ತ್ರಿವಿಷ್ಟಪ ಗುರುವಂ ಕಂಡತ್ಯಂತದೂರವಾನತ ಮಣಿಕಿರೀಟನಾ
	ಸನ್ನಗತನಾಗಿ

ಕಂ||	ಕ್ಷೇಮಂಕರ ಪದಯುಗನವ
	ತಾಮರಸರಜಂ ನೊಸಲ್ಗೆ ತಿಲಕವಿಭೂಷೋ
	ದ್ದಾಮತೆಯಂ ಕುಡೆ ಪೊಡೆವ
	ಟ್ಟಾಮಹಿಮಂ ಪರಸೆ ಕನಕಮಯವಿಷ್ಟರದೊಳ್		|| ೬೭ ||

ವ||	ಕುಳ್ಳಿರ್ಪುದುಂ ಕ್ಷೇಮಂಕರ ಮಹಾರಾಜಂ ಪರಿತೋಷ ಪ್ರಾದುರ್ಭಾವ ಚಿಹ್ನಭೂತ ಪರಮ
	ಪ್ರಸಾದ ಸ್ಮೇರಮುಖಂ ಪ್ರಿಯಾತ್ಮಜಾನನಾರವಿಂದ ನಿರೀಕ್ಷಣಾನಂತರಂ ಸಭಾಸದರ್ಗೆ -

ಕಂ||	ಈ ರಾಜಹಂಸನಂ ಸರ
	ಸೀರತಲಂಪಟನನಸುರನೊರ್ವಂ ಗಡ ಕೊ
	ಲ್ಗಾರವೊಲುದ್ಯತನಾದನ
	ಪಾರಬಲ ತಗುಳೆ ತಗುಣೆಗಾಟಂಗಾಡಲ್		|| ೬೮ ||

	ದೇವೋಪಘಾತಮಂ ಶೌ
	ರ್ಯಾವಷ್ಟಂಭದಿನದೆಂತು ಗೆಲ್ದೆಯೊ ಪೇೞೆಂ
	ದಾವಿಭು ಬೆಸಗೊಳೆ ಗುರುಲ
	ಜ್ಜಾವನತಮುಖಂ ಕುಮಾರನಿರೆ ಕೆಲದವರ್ಗಳ್		|| ೬೯ ||

			- 191 -

ವ||	ತತ್ಪ್ರಪಂಚಮನಱಿಯೆ ಬಿನ್ನಪಂಗೆಯ್ದರ್ ಕ್ಷೇಮಂಕರ ಮಹೀಪಾಲನುಂ ಮಗನಂ ಬೀಡಿಂಗೆ
	ಪೊಗಲ್ವೇೞ್ವುದುಮಕಳಂಕಾಚಾರಸಾರನಪ್ಪ ವಜ್ರಾಯುಧಂ ನಿಜನಿವಾಸಕ್ಕೆ ವಂದಿರೆ

ಕಂ||	ಕಮನೀಯಾಕಾಶಗಜ
	ಕ್ಕೆ ಮಾಡಿದವದಾತಕರ್ಣ ಚಮರರುಹಸಮಂ
	ಹಿಮಕರರ ಕರಮೆನೆನಕ್ಷ
	ತ್ರಮಾಲೆ ನಕ್ಷತ್ರಮಾಲೆಯೆನಿಸಿದುವಾಗಳ್		|| ೭೦ ||

ಮ||ಸ್ರ||	ಉದಯಕ್ಷ್ಮಾಭೃತ್ತಟಂ ರಂಗಮನುಡುತತಿ ಪುಷ್ಪಾಂಜಲಿಕ್ಷೇಪಮಂ ಪ
	ರ್ವಿದಗುರ್ವಪ್ಪಂಧಕಾರಂ ನವಜವನಿಕೆಯಂ ನಾಲ್ಕು ಜಾವಂಗಳುಂ ತ
	ಪ್ಪದೆ ನಾಲ್ಕಂಕಂಗಳಂ ಪೊಲ್ತಮರ್ದಿರೆ ಹಿಮಕೃನ್ನಾಟಿಕಾಸೂತ್ರಧಾರಾ
	ಭ್ಯುದಯಪ್ರಾರಂಭಮಿಂದ್ರಾಶೆಯೊಳೆನೆಯೆನೆ ಚೆಲ್ವಾಯ್ತು ಶೀತಾಂಶುಬಿಂಬಂ		|| ೭೧ ||

ವ||	ಮತ್ತಂ ಕಿಱಿದು ಬೇಗದಿಂ

ಕಂ||	ಹಿಮರಶ್ಮಿ ರೋಹಿಣೀಕುಂ
	ಕುಮ ಮಸೃಣೋಲ್ಬಣರಸಂ ನಿಜಾಕೃತಿಯೊಳ್ ಸಂ
	ಕ್ರಮಿಸಿದೊಡದನಮರಾಪಗೆ
	ಯ ಮಡುವಿನೊಳ್ ಕರ್ಚಿದಂತೆ ಕೆಂಪಂ ಬಿಸುಟಂ		|| ೭೨ ||

ವ||	ಅಂತು ಪಗಲೊಳ್ ತಡಮಾಡಿದಂತೆ ಜಲಕ್ಕನಾದಚ್ಚ ಬೆಳ್ದಿಂಗಳೊಳ್ ದೀನಜನತಾ
	ಕಲ್ಪಾಂಘ್ರಿಪಂ ನಾಗರಕ ವಿಟ ವಿದೂಷಕ ಪೀಠಮರ್ದಕರ್ಕಳ್ವೆರಸು ಮಕರಧ್ವಜನೋಲಗಂ
	ಪೊಱಮಡುವಂತೆ ಪೊೞಲೊಳಗಣ ಬಸಂತೋತ್ಸವದ ಕೌಮುದೀಮಹೋತ್ಸವಮಂ
	ನೋಡುವೞ್ತಿಯೊಳ್ ಅಕೃತಕಾರಾಮಸಂವರಣನನುಪಲಕ್ಷಿತಭಾಷಾಸಂಕೇತಜನಂಗಳ್ವಿಡಿದು
	ಬರ್ಪೊನಲ್ಲಿ ಫುಲ್ಲಶರನುಮಂ ಚಲ್ಲದೊಳ್ ಪದವಡಿಸಲುಂ ವಾತ್ಸ್ಯಾಯನನುಮಂ
	ಮತ್ಸರದೊಳ್ ಗೆಲಲುಂ ದತ್ತಕನನುಮಾ ಜತ್ತಕದೊಳ್ ಸುತ್ತಲುಂ ಪಾಂಚಾಳನುಮಂ
	ಪಂಚಾವಸ್ಥೆಗೆದರಲುಂ ಕರಂ ಚೆನ್ನೆಯರಾಗಿಯುಂ ಖಿನ್ನೆಯರಲ್ಲದೆ ನುಣ್ಪೋಱುಗೆಯ್ತದಿಂ
	ಮಧುವಂ ಸುಡಲುಂ ತ್ರಿಪುರಮನುರಿಪಲುಂ ಕೀಲೊಳ್ ಕಿಚ್ಚಿಡಲುಂ ಕಣ್ಣಪಾಪೆಗಳೆಣ್ಣೆಮಾಱೆ
	ಪೂಮಾಱಲುಂ ಬಲ್ಲವರಾಗಿ ಮದನನ ಪರಿಚಾರಿಕೆಯರಂಬೆತ್ತುವಂತೆ ಪೂವನೆತ್ತುವ
	ಪುಷ್ಪಲಾವಿಕಾ ಚತುಷ್ಪಥದೊಳ್

ಚಂ||	ವಯಸದೊಳೇೞ್ಗೆ ಜವ್ವನಕೆ ಕಾಂತಿಯೊಳುಜ್ಜ್ವಳಕಾಂತಿಯಿರ್ಪ ಭಂ
	ಗಿಯೊಳೆರ್ದೆಗೊಳ್ವಭಂಗಿಗೆ ನಿರಂತರಮಾಗಿರೆ ನೋಂತು ಮಾಲೆಗಾ
	ರ್ತಿಯರೆಸೆದೊಪ್ಪೆ ಪುಂಜಿಸಿದ ಕಾಮನ ಕೆಯ್ದುಗಳಿರ್ಪ ಜೇನಸಾ
	ಲೆಯ ನವಸಾಲಭಂಜಿಕೆಗಳೆಂದವರಂ ವಿಭು ನಿಂದು ನೋಡಿದಂ		|| ೭೩ ||

ವ||	ನೋಡಿ ಕಿಱಿದಂತರಂ ಬಂದು

			- 192 -

ಕಂ||	ಅಮರೋರಗಾಂಗನಾ ವಿ
	ಭ್ರಮ ಭಾಜನಮಾದ ವಾರವನಿತಾಜನದೊ
	ಳ್ಪಮರ್ದಿರೆ ಮದನನ ನಚ್ಚಿನ
	....ವಶ್ಯಮೆನೆ ನೆಗೞ್ದ ಸೂಳೆಗೇರಿಯನರಸಂ		|| ೭೪ ||

ವ||	ಎಯ್ದೆವಂದೆರಡೋಳಿಯ ನೆಲೆಯ ಸುಧಾಗೃಹಂಗಳ ವಿಶಾಳಾಂಗಣದೊಳ್ ನಿಂದು
	ನೋಡುತ್ತುಮಿರೆ -

ಮ||	ತಳಿರುಯ್ಯಲ್ ಶ್ರುತಿಯಿಂದಮೊಂದೆ ಕೊರಲೊಳ್ ಜೀಯೆಂಬಿನಂ ಪಾಡುವಿಂ
	ದೊಳಮುಟ್ಟೆಕ್ಕಳವಟ್ಟದಿಂದಱಿಯೆ ಬರ್ಪರ್ ಪೋಪರಾರ್ಗಂ ಮನಂ
	ಗೊಳಿಸಲ್ ಕಪ್ಪುರದೀವಿವಿಟ್ಟೆವಿಡಿ ಜಾಗಂ ವಾರನಾರೀಜನಂ
	ಗಳೊಳಂದೊಪ್ಪೆ ನೃಪಂಗಲಂಪುವಡೆದತ್ತೆತ್ತಂ ಬಸಂತೋತ್ಸವಂ		|| ೭೫ ||

ವ||	ಅಂತು ನೋೞ್ಪರ ಮನದೊಳ್ ತಡಂಮಾಡಿಯುಮುಯ್ಯಲಾಡಿಯುಂ ಚದುರರಪ್ಪಾರ್ಯರ್
	ಮನಂಗೊಳೆ ಪಾಡಿಯುಂ ಶೃಂಗಾರಸಾರ ಸರ್ವಸ್ವಭೂತೆಯರಪ್ಪ ವಿಳಾಸವತಿಯರಂದೋಳ
	ಕೇಳೀವಿಲಾಸಮನುಯ್ಯಲ ಮರನಂ ಮಱೆಗೊಂಡಾಳಿಗೆವಂದದಿಂದೊಳಗೆ ವಡ್ಡಂಬರಂ
	ನೋಡಿ ಪೆಂಡವಾಸಗೇರಿಯೊಳಗನೆ ಬರೆವರೆ ತೊಟ್ಟನೆ ಕಟ್ಟಿದಿರೊಳ್

ಮ||	ನೊರೆವಿಂಡುಟ್ಟ ದುಕೂಲಮಾಗೆ ಸಲಿಲಂ ಮೆಯ್ಯಾಗೆ ಹಂಸಾವಳೀ
	ವಿರುತಂ ನೂಪುರನಾದಮಾಗೆ ತೆರೆಗಳ್ ತೋಳಾಗೆ ನಿರ್ಭಿನ್ನ ತಾ
	ಮರಸಂ ಶ್ರೀಮೊಗಮಾಗೆ ಮೀನ್ ನಯನಮಾಗೊರ್ವಳ್ ಮನೋಜಾಂಬುಜಾ
	ಕರದಂತಾ ನೃಪನಂದನಂಗೆ ಪಡೆದಳ್ ಬೇಱೊಂದತಿ ಪ್ರೀತಿಯಂ		|| ೭೬ ||

ವ||	ಆಕೆಯಂ ನೋಡಿ ಹೊಟ್ಟಚತುರಕನೆಂಬ ನಾಗರಕನರಸಂಗೆ ತೋರಿ

ಉ||	ಆಯತ ಭದ್ರ ಲಕ್ಷಣಗಣ ಪ್ರಕೃತಿಸ್ಥಿತಿ ಧಾತು ಸತ್ವಮೆಂ
	ದೀಯೆಡೆ ಸಾಂಪ್ರಯೋಗದ ತವರ್ಮನೆ ಮತ್ತವು ನಿನ್ನ ತನ್ನಭಿ
	ಪ್ರಾಯದೊಳೊಂದಿ ತೋಱಿದಪುದೆನ್ನ ಮನಕ್ಕದಱಿಂ ಕುಮಾರ ನೀಂ
	ನಾಯಕನಪ್ಪುದಾ ಸುದತಿ ನಾಯಿಕೆಯಪ್ಪುದು ನಾಡೆ ಕೂಡುಗುಂ		|| ೭೭ ||

ವ||	ಎಂದಪಹಾಸಪೇಶಲಂ ನುಡಿಯೆ ಸೌಜನ್ಯಕಂದಾಂಕುರನಪ್ಪ ವಜ್ರಾಯುಧಂ ನಾವಪ್ಪೊಡೆ
	ನಿಯತೇಂದ್ರಿಯವರ್ತಿಗಳೆಮುತ ನೇಗಯ್ದುಮುಂತೆ ದ್ರಷ್ಟವ್ಯ ದರ್ಶನಫಲಂ
	ಲೋಚನಮೆಂಬಂತೆ ನೋಡುವುದೆ ಬಾೞ್ತೆಯೆಂದಾಕೆಯುಂ ನೋಡುತ್ತುಂ ಬರೆ
	ಮತ್ತೊಂದೆಡೆಯೊಳ್ ಒರ್ವಳ್ ಮೇಳದ ಕೆಳದಿಯುಂ ತಾನುಂ ಪೆಱಗಣ
	ಮತ್ತವಾರಣದೊಳ್ ಕುಳ್ಳಿರ್ದು ಪಲದಿವಸಂ ಸೂೞ್ಪಡೆಯದೆ ಕರೆವುದರ್ಕಾಸೆವಟ್ಟು
	ಮಾತಟ್ಟಿದ ಕೆಳೆಯನನೆಮ್ಮಬ್ಬೆಯನೊಡಂಬಡಿಸಲಣ್ಮೆನೆಂದು ಪೋಗಲ್ವೇೞ್ದು ತನ್ನ ನಲ್ಲನ
	ನಲ್ಮೆಯಂ ತಾಯನವಕ್ರಶೀಲತೆಯುಮಂ ಕೆಳದಿಗಿಂತೆಂದಳ್

			- 193 -

ಚಂ||	ಸಮದನನೇಕ ರಕ್ಷಿತನನಾನೆಯನಾಳ್ವುದುಮೆನ್ನನಾಳ್ವುದುಂ
	ಸಮನೆ ದಲೇಕೆ ನೀನಱಿಯ ನಲ್ಲ ನಲ್ಮೆಯುಮೆನ್ನ ನಲ್ಮೆಯುಂ
	ಸಮರಸಮೋಪನಂಬಿಸುಟು ತನ್ನ ಮನಂಗೊಳೆಯುಂ ಕನಲ್ವಳಿಂ
	ತಮ್ಮತದೊಳೆನ್ನುಮಂ ವಿಷದೊಳಬ್ಬೆಯುಮಂ ಪಡೆದಂ ಪಿತಾಮಹಂ		|| ೭೮ ||

ವ||	ಎಂದು ತನ್ನ ಮನದನ್ನಳಪ್ಪ ಕೆಳದಿಗೆ ನಿವೇದ್ಯ ದುಃಖಂ ಸುಖೀ ಭವತು
	ಎಂಬಂತುಸಿರ್ದುಸಿರದಿರೆ ನಗರ ನಾಗರಕಾದಿಗಳದಂ ಕೇಳುತ್ತುಂ ಬಂದು ಮತ್ತೊಂದು
	ವಿಟಜನಚತುಷ್ಪಥದೊಳ್ ಪಾಲುಂ ನೀರುಂ ಬೆರಸಿದಂತಪ್ಪ ಕೆಳೆಯರಿರ್ದು ವಿಸ್ರಂಭ
	ದೋಷಪ್ರಸಕ್ತರಾದೆಡೆಯೊಳೊರ್ವನೊರ್ವಂಗೆ ಕೋಳ್ಗಗ್ಗಳಮಾದ ಮನೆಗಂ
	ತೋಳ್ಗಗ್ಗಳಮಾದ ಬದ್ದೆಗಂ ಬೇಸತ್ತು ಗೆಂಟಪ್ಪ ತಕ್ಕು ಮಿಕ್ಕಿರೆ ತನಗತ್ಯಂತಾನುರಕ್ತೆ
	ಯಲ್ಲದಿರೆಯುಮಾಕೆಯಸಾಧಾರಣಗುಣಂ ಚದುರೆಂಬಿವಂ ಬಿಸುಡಲಾಱದೆ

ಚಂ||	ಮನಮನಗಲ್ಚಲೊಂದೆಡೆಯ ಪೊಲ್ಲಮೆಗಾಣೆನೆ ಬೇಱದೊಂದು ರೂ
	ಪಿನ ನಿಧಿ ಬೇಱದೊಂದು ಕಡುಗಾಡಿಯ ಸನ್ನಿಧಿ ಬೇಱದೊಂದು ನು
	ಣ್ಪಿನ ಕಣಿ ಬೇಱದೊಂದು ಪೊಸಗಂಪಿನ ಪೊಂಪುೞಿ ಬೇಱದೊಂದು ಬ
	ರ್ದಿನ ನೆಲೆ ಬೇಱದೊಂದು ರಸಭಾವದ ಕಾೞ್ಪುರಮೆನ್ನ ನಲ್ಲಳಾ		|| ೭೯ ||

ವ||	ಎಂದು ತದೀಯ ವಯಸ್ಯನಾತನೆಗ್ಗಂ ಮಾರ್ಕೊಂಡು ದೋಷಾನ್ವೇಷಣಮಂ ಬಾರಿಸಿ

ಚಂ||	ಒಡಮೆಯನೀಯದಿತ್ತೆನೆನಿಸಲ್ ಕಿಱಿದಂ ಪಿರಿದಾಗೆ ಕೊಟ್ಟು ಮೆ
	ೞ್ಪಡಿಸಲೊಡಂಬಡಂ ಬಿಸುಟೊಡಂಬಡಿಸಲ್ ಬಗೆದಪ್ಪುದೆಲ್ಲಿಯುಂ
	ಪಡೆಯದ ಬೇಟಮಂ ಪಡೆದುದುಂ ಕಿಡಿಸಲ್ ತೊಱೆಯೊಳ್ ಪೊದೞ್ದ ಮು
	ಳ್ಗಿಡುಗಡಿಸಟ್ಟುಗಕ್ಕೊನಲಿಗಂ ದೊರೆಯಪ್ಪರೆ ಕೇಳರಪ್ಪವರ್		|| ೮೦ ||

ವ||	ಎಂದು ಸಂತೈಸಿ ಬುದ್ಧಿವೇಳ್ದೊಡಂಬಡಿಸಿದಂ ಮತ್ತೊಂದೆಡೆಯೊಳ್ ಕೆಯ್ಗೆಯ್ದು ಬಿನ್ನನಾಗಿರ್ದಳ
	ನನುಮಾನದಿಂದಮಱಿದಮೃತ ಪರಿಹಾಸಕನೆಂಬ ವಿದೂಷಕನರಸಂಗಿಂತೆಂದಂ

ಚಂ||	ಮನೆಯನಿವಕ್ಕೆ ಮರ್ಚಿಸಿದ ಮರ್ಚಿಸಿ ಕೂರಿಸಿದೆಯ್ದೆ ಕೂರ್ತು ನ
	ಚ್ಚಿನ ರುಚಿ ಬೆರ್ಚು ಬಿಚ್ಚತಿಕೆಯಂ ಬಗೆ ಕೂಡಿದ ಕೆಯ್ಗೆ ಮಾಡಿದೋ
	ಪನನುೞಿದೊತ್ತೆಗಿರ್ದೆಡೆಯೊಳೊಂದೆನಗಿತ್ತಪುದೋ ವಸಂತಕಂ
	ಮನಸಿಜ ಮಾರ್ಗಣಕ್ಕೆ ಗುಱಿಯೊಡ್ಡಿದನೆಂಬ ಮನಃಪ್ರವೃತ್ತಿಯಂ		|| ೮೧ ||

ವ||	ಎನೆ ಕುಮಾರನಿಂತೆಂದನಾನುಮದನೆ ಬಗೆದಪ್ಪೆನೆಂದಲ್ಲಿಂದಂ ತಳರ್ದು
	ಪೆಱತೊಂದೆಡೆಯೊಳಾಗಳಾಗಳೆ ತನಗಟ್ಟಿದ ಪೂವಿಂಗೆ ಮಧುಕರಿ ಸಂಪಿಗೆಯ
	ಪೂವಿಂಗೇವಯ್ಸುವಂತೇವಯ್ಸಿ ತನಗಂ ಮನೆಗಂ ಕೆಳದಿಯಿಂದಮೆ ಪಚ್ಚುಗುಡಲೆವೇೞ್ದು
	ತನಗೆ ನೀಡುವ ಪೂವಂ ತಂದಣ್ಣಂಗೆ ಕುಡಾಂ ಕೆಯ್ಮಾಸಿದೆನೆಂದಳಂ ಲಂಜಿಕಾಭಂಜನನೆಂಬ
	ವಿಟಂ ಕೇಳ್ದುರ್ವರಾಸ್ಯತಿಳಕಂಗೆ ಬೆರಂಟಿ ತೋಱಿ

			- 194 -

ಕಂ||	ಸ್ಮರಶರ ಸಂಧಾನಕ್ಕಂ
	ಬುರುಹೇಕ್ಷಣೆ ಲಕ್ಷ್ಯಮಾಗೆ ನಲ್ಲನನುೞಿದಾ
	ಪರವಶೆ ತನ್ನೊಲ್ಲದನಂ
	ಕರೆದಳ್ ಬೆಟ್ಟೇಱಿ ಮಿೞ್ತುಗರೆವಂತೀಗಳ್		|| ೮೨ ||

ವ||	ಎನೆ ಕುಮಾರಂ ಪುಷ್ಪದರ್ಶನದಿಂ ಕೆಯ್ಮಾಸಿದನೆಂಬುದೀಕೆಗೆ ಪಾೞಿಯ ವಲಮೆಂದು
	ವಕ್ರೋಕ್ತಿಯಂ ನುಡಿದಲ್ಲಿಂ ತಳರ್ದು ಮತ್ತೊಂದನಂಗಮಳಗೃಹಾನುಕಾರಿ ಲಂಜಿಕಾನಿ
	ಕೇತನಾಜಿರ ದೇಶದೊಳ್

ಉ||	ಪೂವಿನ ಬಿಲ್ಗೆ ಪುರ್ವು ಕುಸುಮೇಷುಗೆ ಕಣ್ ಝಷಕೇತನಕ್ಕೆ ಚೆ
	ಲ್ವಾವಗಮಾದ ಸೋರ್ಮಡಿ ರತಿಪ್ರಿಯಗಾಗೆ ಹಯಾನನಂಗೆ ಸ
	ದ್ಭಾಮವನಾಳ್ದ ಗುಜ್ಜುಪಮೆಗಪ್ಪಿನಮೊರ್ವಳನಂಗರಾಜ್ಯಲ
	ಕ್ಷ್ಮೀವಿಭವಂ ಗೃಹಾಂಗಣದ ಮುಂದೆಸೆದಿರ್ದವೊಲೊಪ್ಪಿ ತೋಱಿದಳ್		|| ೮೩ ||

ವ||	ಅಂತು ಪ್ರಧಾನಪ್ರಕೃತಿಯಪ್ಪ ಕಾಮದೇವನಿಲ್ಲದೆ ತದೀಯ ಪರಿಪೂರ್ಣ ಪರಿಚ್ಛದಮಂ
	ಪೊತ್ತುನಿಂದಳಂ ನೋಡಿ ನಾಗರಕಂ ಈ ಮದನಲಕ್ಷ್ಮೀವಿಭುಧವನ ವನಜಕಳಹಂಸನಪ್ಪ
	ವಜ್ರಾಯುಧಂ ನಿನ್ನಿಂದೆ ಸನಾಥಮಕ್ಕುಮೆಂಬುದುಮವನವತಾನನನಪಾಂಗಾವಳೋಕನ
	ದೊಳಾಕೆಯುಂ ತಪ್ಪು ನೋಡುತ್ತುಂ ಪೋಗಿ ಪೆಱತೊಂದು ತಾಣದೊಳುಚಿತ ಮತ್ತವಾರಣ
	ಸಮೀಪ ಚಂಚತ್ಕಾಂಚನ ಮಂಚೋಪಶೋಭಿತ ದೇವಾಂಗ ವಸನ ಪ್ರಚ್ಛದಾಚ್ಛಾದಿತ
	ಶಯ್ಯಾತಳದೊಳ್ ಸ್ವೇದಾಪನೋದಿತ ಪಟಚ್ಚರ ಪರಿವೀಜ್ಯಮಾನೆ ಮನೆಯ ಮುಂದೆ
	ಮೆಯ್ಯನಾಗಳಾಱಿಸಲೆಂದು ಪಟ್ಟಿರ್ದ ಗರ್ಭೇಶ್ವರಿಯಲ್ಲಿಗೆ ದೂತನನಟ್ಟಿ ಪಸರಂಬಡೆಯದೆ
	ವೈನತೇಯನ ಚಿತ್ತವೃತ್ತಿಯಂತೆ ಭುಜಗದ್ವೇಷಿಯಾಗಿರ್ದುದನಱಿದುರಗ ವನಿತೆಯಂತೆ ಕೋಳ್ದಪ್ಪಿ
	ಮುಳಿದಿರ್ದಳಂ ಪೞಿಗೆ ಮುಳಿದಳೆಂದು ವಿಟವೃಷಭನಾಕೆಯಂ ತಿಳಿಪಲಡಿಗೆಱಗಿ

ಉ||	ಎನ್ನ ಮನಕ್ಕೊಡಂಬಡನೊಡಂಬಡುವೈ ಪೞಿಗೆಯ್ದದೇವಮಂ
	ನೀನ್ನೆಗೞ್ದೈದಳೆಂದು ಮುಳಿಕೆಯ್ದಗಿದೊಪ್ಪದು ಸಮ್ಮತಾವಸಾ
	ನನ್ನಳಿನಾನನೇ ಮುಳಿದದಂ ಬಿಸುಡೈ ಪೊಡವಟ್ಟೊಡಂ ಕುಚಾ
	ಸನ್ನತೇ ನಿನ್ನ ಮೆಲ್ಲರ್ದೆಗೆ ಕರ್ಕಶ ವೃತ್ತಿಯನಿತ್ತುದಾಗದೇ		|| ೮೪ ||

ವ||	ಎಂದೊಡದನೆ ಪಿಡಿಯಚ್ಚುವಿಡಿದುಂಟುಮಾಡಿ ದಂಡಂಗೊಂಡು ತಿಳಿದೊಳಂ ಕಂಡು
	ಯುವರಾಜ ಪ್ರಭೃತಿಗಳೆತ್ತಮೆಟ್ಟೆತ್ತ ಚಪ್ಪಟೆಯೆಂದು ನಗುತಂ ಪೋಗಿ ಪೆಱತೊಂದೆಡೆಯೊಳ್

ಚಂ||	ಪರಿವಿಡಿಗೆಯ್ಯೆ ಸೊಂದಿಗಿಳಿ ತಂದೆಯ ತಾಯ ಸಮೀಪದೊಳ್ ತನೂ
	ದರಿಯ ರತೋಪಯುಕ್ತರುತಮಂ ವಿನತಾನನೆ ನಾಣ್ಚಿತಾಳತ
	ತ್ಪರಶಿಶುನರ್ತನ ಪ್ರಹತ ಕಂಕಣ ಝಂಕೃತ ಹಸ್ತತೂರ್ಯ ನಿ
	ರ್ಭರರವದಿಂದಂ ಮಱೆಸಿದಳ್ ಗಡ ಮುಗ್ಧೆಯದೇಂ ವಿದಗ್ಧೆಯೋ		|| ೮೫ ||

			- 195 -

ವ||	ಎಂದಾಕೆಯ ಪ್ರತ್ಯುತ್ಪನ್ನ ಮತಿಯಂ ಮನಂಗೊಂಡು ಪೊಗೞುತ್ತುಂ ಮತ್ತೊಂದು ತಾಣದೊಳ್
	ಮನೆಯ ಮುಂದಣ ಮತ್ತವಾರಣದೊಳ್ ನಿಂದಿರ್ದು

ಉ||	ಕಯ್ದವಮಿಲ್ಲದೊಲ್ದೊಲಿಸಿದೋಪನುಮೋಪಳುಮೆಯ್ದೆ ತಳ್ತುತ
	ಳ್ಪೊಯ್ದಿರೆ ಪೋಪ ಬರ್ಪ ಜನಮಂ ಮುರಿದೀಕ್ಷಿಸೆ ಕಾಂತೆ ಬೀದಿಯಂ
	ತೆಯ್ದುವಿನಂ ಪೊದೞ್ಡೆಸೆದನಂಗ ರಸಾಬ್ದಿಯೊಳುಯ್ದು ತೊಯ್ದು ಕ
	ರ್ನ್ನೆಯ್ದಿಲ ಬಾಸಿಗಂ ನಿಮಿರ್ವವೋಲ್ ನಿಮಿರ್ದತ್ತು ಕಟಾಕ್ಷವೀಕ್ಷಣಂ		|| ೮೬ ||

ವ||	ಅಂತು ದಂಪತಿಯಲಂಪಿನ ಪೆಂಪುಮಂ ಸೌಂದರ್ಯದ ಪೊಂಪೞಿಯುಮಂ ಬಂದೊಂದು
	ವಿಚಿತ್ರ ಚಿತ್ರಭಿತ್ತಿ ತಂತನ್ಯಮಾನ ವಾತಾಯನ ಪರೀತ ಮತ್ತವಾರಣ ಕ್ರೋಡೀಕೃತ ಚಂದ್ರಕಾಂತ
	ಕಾಂತ ಸುಧಾವೇದಿಕಾ ಮಧ್ಯಭೂಮ್ಯಂತರಾಳದೊಳ್ ಒರ್ವಳ್ ಮುಖಪರಿಮಳ
	ನಿಪತದ್ಭ್ರಮರ ವಾತಾಯಾಸಿತೆಯಾದಳಂ ಕೆಳದಿ

ಉ||	ಅಂಬುಜ ಸೌರಭಂ ತನಗೆ ಗಾವಣ ಜೇವಣಮತ್ಯಪೂರ್ವಮಾ
	ಸ್ಯಾಂಬುಜ ಗಂಧಮೆಂದೆಱಗಿ ಬಗ್ಗಿಸೆ ಬಗ್ಗಿಸೆ ಸೋಯೆ ಸೋಯೆ ನಿ
	ನ್ನಂ ಬಲವರ್ಪುವಿನ್ನದಱ ಮೇಲೆ ಭಯಾಕುಳ ಲೋಲನೇತ್ರನೀ
	ಲಾಂಬುಜ ಲಕ್ಷ್ಮಿಯಂ ಕೆದಱೆ ಮಾಣವು ಕಾಣಗೆ ಮಾಯ್ದ ತುಂಬಿಗಳ್		|| ೮೭ ||

ವ||	ಎಂದಾಕೆಯ ಮುಖಾಂಬುಜಾಮೋದಮುಮಂ ಸ್ವಭಾವ ಭೀರುತೆಯುಮಂ ಭ್ರಮರ
	ವ್ಯಾಜದೊಳೆ ಮೆಱೆವ ಕೆಳದಿಯ ಮಾತುಮಂ ಮನದೆಗೊಂಡು ಪೋಗಿ ಮತ್ತಮೊಂದು
	ಪ್ರದೇಶದೊಳ್ ಮೇಗಣ ನೆಲೆಯ ಮತ್ತವಾರಣದ ಪೆಱಗಣ ಕೆಲನಂ ನೆಮ್ಮಿಕುಂದ
	ಲತಾಲೀಲೆಯಿಂ

ಚಂ||	ಪೊಸಬಿಸುಸುಯ್ಯ ಪಾಡೞಿದ ಮೆಯ್ಯ ಕದಂಪಿನ ಕೆಯ್ಯ ಭಂಗಿ ಕ
	ಣ್ಗೆಸೆಯೆ ಪೊದೞ್ದ ಕಣ್ಬನಿಯ ಬಾನಲ ತಣ್ಣಸದೊಳ್ ಪಗಿಲ್ತು ಪಾ
	ವಸೆಗೊಳೆ ಕಾರ ತಂದಲೊಳಗುಂದಲೆಯಾಗಿರೆ ನಟ್ಟು ಸೋರ್ವ ಪಾ
	ೞ್ಬಸದಿಯ ಪೆಣ್ಣ ಜೋಹದವೊಲೊಪ್ಪಿದಳೊರ್ವಳನಂಗರಾಗದಿಂ		|| ೮೮ ||

ವ||	ಆಕೆಯಂ ನೋಡಿ ಹೇಮಂತದೊಳ್ ಮದಮಂ ತಗುಳ್ದು ಶಿಶಿರದೊಳುೞಿದು ಮತ್ತಂ
	ಬಸಂತದೊಳ್ ಬಂಬಲ್ದಗುಳ್ದಮದನಮದಾನೇಕಪಕ್ಕೆ ಪಕ್ಕಾದಳೀಕೆಯೆಂದು
	ಋತುಪ್ರತಾನಾವಯವಂಗಳನೆ ವಿದೂಷಕಂ ಮದೋಪಕ್ರಮದನುಕ್ರಮಂ ಮಾಡಿ -

ಮ||ಸ್ರ||	ಮದನೇಭಕ್ಕಾಮ್ರಮೊಂದಂಬುಜಮೆರಡು ಕೊಳಂ ಮೂಱುಂ ತೆಂಗಾಳಿ ನಾಲ್ಕ
	ಭ್ಯುದಿತ ಹಿಂದೋಳಮಯ್ದುದ್ದತ ಪಿಕಕುಳಮಾಱುನ್ನತಾಶೋಕಮೇೞು
	ನ್ನದ ಕೀರವ್ರಾತಮೆಂಟುಚ್ಚಳಿತ ವಕುಳಮೊಂಭತ್ತಲರ್ ಪತ್ತು ತತ್ಕೌ
	ಮುದಿ ಪನ್ನೊಂದುತ್ಪಳಂ ಪನ್ನೆರಡಳಿ ಪದಿಮೂಱಲ್ತೆ ಮತ್ತೋಪಚಾರಂ		|| ೮೯ ||

			- 196 -

ವ||	ಅದಱಿಂದಂ ವಿರಹಿಯೆಂಬ ಱೋಡಗಂಗಮಗುರ್ವಿನಮಗುರ್ವಪ್ಪನಂಗ ಮಾತಂಗದ
	ದೆವಸಮಿದೆಂದಪೂರ್ವೋಕ್ತಿಯಂ ನುಡಿವುತ್ತಂ ಪೋಗಿ ಮತ್ತೊಂದು ಸುಧಾ
	ಭವನದೊಳನವರತ ದಹ್ಯಮಾನ ಕಾಳಾಗುರು ಧೂಪ ಧೂಮದ ಪರಿಮಳಮಯಮಪ್ಪ
	ನೆಲೆಮನೆಯಮೇಗೇಕಾಗ್ರ ಮನಃಪರಿಗ್ರಹೆಯಾಗಿ

ಚಂ||	ಬಕುಳದ ಪೂವಿನಕ್ಷವಳಯಕ್ಕೆ ದುಕೂಲದ ಚೆಲ್ವನಪ್ಪ ಸಾ
	ೞಿಗೆಗೆ ಪಯೋಜಸೂತ್ರನವಮುಂಜಿಗೆ ನೇತ್ರದ ಕೋವಣಕ್ಕೆ ಮಿ
	ಕ್ಕಗುರುವ ಬೂದಿಗೊಡ್ಡೆ ತನುವಂ ನಿಜನಾಥನ ಮೆಟ್ಟಿ ಮೀವ ಪಾ
	ವುಗೆ ಪರಮಾತ್ಮನಾಗೆ ವಿರಹೋತ್ತಮ ದೀಕ್ಷೆಗೆ ನಿಂದಳೊರ್ವಳಂ		|| ೯೦ ||

ವ||	ಕಂಡು ಮದನಾದ್ವೈತವಾದ ಸ್ಥಾನದ ಸಭಾಭವನಮಿರ್ಪಂತಿರ್ದ ತದ್ಗಣಿಕಾ ಭವನಮುಮಂ
	ತೋಱೆ ನಾಯಕಂ ನಾಗರಕಾದಿಗಳ್ಗೆ ತತ್ಸ್ವರೂಪಕಥನವಿತತನಾಗಿ ಪೋಗಿ
	ತದ್ವಾರಾವಸಾನದೊಳ್ ನಿಂದು ಮಿಥ್ಯಾಚತುಷ್ಟಯಾಲಂಕಾರಮಾಗಿರ್ದ ಚತುಃಪಥ
	ಸಭಾಮಂಟಪದೊಳಿರ್ದ ವಿಟಕೋಟಿಯಂ ಕಂಡೇನಾನುಮಿಲ್ಲಿ ಚತುರ ಸುಭಾಷಿತಮಂ
	ಕೇಳಲಕ್ಕುಮೆಂದು ರಾಜಕುಮಾರ ಪ್ರಮುಖರ್ ಮೆಯ್ಗರೆದಿರ್ಪುದುಂ
	ಕಾಮಶಾಸ್ತ್ರಾಭಿಪ್ರಾಯದಿಂ ನುಡಿವ ವಿದಗ್ಧವಿಟರ ಮಾತಂ ಕೇಳುತ್ತುಂ ಮತ್ತೊರ್ವ ನಿಂತೆಂದಂ

ಚಂ||	ಮಸೆವುದು ಮಾಸಲಿರ್ದ ಪೞವೇಟಮನಿಚ್ಛೆಯ ಬಿಚ್ಚತಿಕ್ಕೆಯಂ
	ಪೊಸೆಯಿಪುದೊಳ್ಕಮಂ ನಡಪುತಿರ್ಪುದು ಧಾತುವನೊಳ್ಳಿತೆಯ್ದೆ ಪಾ
	ಟಿಸುವುದು ಕೂಟದೊಳ್ ಕುಶಲನಪ್ಪುದು ಕೇಳಿಮಿದಿಂತುಟೆಂದು ಚ
	ರ್ಚಿಸಿ ನುಡಿವಂತು ಬೇಱೆ ಪೆಱತಾವುದು ಕೇಳಿಕೆಯುಂ ವಿಟತ್ವಮುಂ		|| ೯೧ ||

ವ||	ಎನೆ ಮತ್ತೊರ್ವಂ ಪೆಂಡಿರೊಲವಂ ನಿರಾಕರಿಸಿ ನುಡಿದೊಡೊಲಿಸಿಯುಮೊಲ್ದುಮೆಱಿವ
	ಚದುರನಾತ್ಮಾನುಭೂತಮನಿಂತೆಂದಂ

ಚಂ||	ಪಗಲೆರ್ದೆಗೊಂಡ ತನ್ನ ಸಮಕಟ್ಟನಿರುಳ್ ಮಱೆದಂತೆಗೆಯ್ದು ಮೆ
	ಲ್ಲಗೆ ಮಱೆದೊಂದಿದಂತುಸಿರದಾನಿರೆ ಕೂಟದ ಚಿತ್ತವೃತ್ತಿಯಂ
	ಬಗೆಯನೆನುತ್ತೞಲ್ದಳೆ ಕುಚಾಂತರದೊಳ್ ಕೊಳಗೊಂಡು ಮೋಹವ
	ಲ್ಲಿಗೆ ಬಿದಿ ತಿರ್ದಿ ಸುತ್ತಿಸಿದ ನೀರ್ಗೆಣೆಯಾದುದು ಬಾಷ್ಪಮೋಪಳಾ		|| ೯೨ ||

ವ||	ಎನೆ ಮತ್ತೊರ್ವನುಮಾತ್ಮ ಪ್ರತ್ಯಕ್ಷಮನಿಂತೆಂದು ನುಡಿದಂ

ಉ||	ಚಂಪಕಗಂಧಿ ಮಂದಮನದೊಳ್ ಕೞಿಪಲ್ ಬರೆ ಮಾಣ್ದು ಮಾರುತೋ
	ತ್ಕಂಪಿತ ಚೂತನಂದನದೊಳಿನ್ನಿರು ನೀನೆನೆ ಮಾವಿನಳ್ಳೆಗೊಂ
	ಬಂ ಪಿಡಿದೊಂದು ಕೆಯ್ವೆರಸು ಮೆಯ್ಗಱೆದಳ್ ನಿಲೆ ಮುಚ್ಚಿವೋಗಿ ಬೇ
	ಗಂ ಪಯಣಕ್ಕೆ ಮಾಡಿದಳದೊಂದಳವಲ್ಲದ ದುರ್ನಿಮಿತ್ತಮಂ		|| ೯೩ ||

			- 197 -

ವ||	ಎಂದು ಪೆಂಡಿಲರೊಲವನೆ ಸಮರ್ಥಿಸಿ ನುಡಿದಂ ಮತ್ತೊರ್ವನೆನ್ನಿನಿಯಳೊರ್ಮೆ -

ಚಂ||	ಮುನಿಯಿಸೆ ಮಾಣದಾಂ ಮುನಿದು ತೊಟ್ಟನೆ ಮಂಚದಿನೞ್ದು ಪೋಗೆ ನಾ
	ಣೆನಗಳವಟ್ಟಿ ಬರ್ದೆನಗೆ ಪೆಂಪೆನಗಣ್ಮೆನಗಾಗಳಾಯದೊ
	ಳ್ವೆನಗೆ ಮಹಾಪ್ರಸಿದ್ಧಿಯೆನಗುರ್ಕೆನಗೊಡ್ವೆನಗೆನ್ನ ಬೆನ್ನ ಬೆ
	ನ್ನನೆ ಪರಿತಂದ ದೈನ್ಯಮರಿದಾದುದು ಮೀಱಲತರ್ಕ್ಯರೂಪೆಯಾ		|| ೯೪ ||

ವ||	ಎಂಬುದಂ ಮತ್ತಮಲ್ಲಿ ಬೇಟದ ತೆತ್ತಿಗನುಂ ಮೊತ್ತಮೊದಲಿಗನುಮಪ್ಪೊನೊರ್ವಂ ತನ್ನ
	ಜತ್ತಮಲ್ಲದೊಲ್ದೋಪಳ ವೃತ್ತಕಮನಿಂತೆಂದಂ

ಚಂ||	ಉಗುರ್ವಿಸಿಯಪ್ಪುವೊರ್ಮೆ ಪುಗೆ ವಾರಿರುಹಾಕರವಾರಿ ಸುಯ್ಯ ಬೆಂ
	ಕೆಗಳೊಳೆ ಪೊಕ್ಕ ನಂದನವನ ಕೊರಗಿರ್ಪುವು ಪೊಕ್ಕ ಜೊಂಪಮಾ
	ವಗೆಯವೊಲಿರ್ಪುವುಷ್ಣಜಲಮಕ್ಷಿಗಳೊಳ್ ಕರೆಗಣ್ಮೆ ಕಣ್ಣಪಾ
	ಪೆಗಳವಗಾಹಮಿರ್ಪುವು ಮದೀಯ ವಿಯೋಗದೊಳೆನ್ನ ನಲ್ಲಳಾ		|| ೯೫ ||

ವ||	ಎಂಬುದುಮದರ್ಕೆ ಪಾರಯ್ಸಿ ಸೌಭಾಗ್ಯಶಾಳಿ ವಿಟನಿಂತೆಂದ

ಚಂ||	ಅಕುಟಿಲಚಿತ್ತೆಯೆಂದಱಿದುಮಿಲ್ಲದ ದೋಷಮನಿಟ್ಟು ಕೋಪರೂ
	ಪಕಮೆಡೆಯಾಗದಾನಿರೆ ಪೊದೞ್ದೆರ್ದೆಯುರ್ಚಿದ ನಲ್ಮೆಯೊಂದು ಭಾ
	ವಕಮಱಿಯಲ್ಕೆವಂದುದೆನಗಿಂದುಕರ ಚ್ಯುತ ಚಂದ್ರಕಾಂತ ಪು
	ತ್ರಿಕೆಯೊಸರ್ವಂತೆ ಝಮ್ಮಗೆ ಬೆಮರ್ತಿರವಿಂ ತರಳಾಯತಾಕ್ಷಿಯಾ		|| ೯೬ ||

ವ||	ಎಂದು ಪೆಂಡಿರ ಬೇಟಮಮೇೞಿದಿಟಂ ಮಾಡದೆ ನುಡಿಯೆ ನಿರಾಕರಿಸಿ ಮತ್ತೊರ್ವಂ
	ಕೇಣಿಕಾರವಿಟನಪ್ಪ ವಣಿಗ್ವಿಟನಿಂತೆಂದಂ

ಚಂ||	ಮದನರಸಪ್ಲವಂ ಕವಿಯ ತಣ್ಣಸನಾಗದೆ ತೃಷ್ಣೆಗಿಂಬುಕೆ
	ಯ್ಯದೆ ಪಗೆಗೊಂಡು ಪೋಪುದು ಸಮುದ್ರದ ಮಧ್ಯದ ಬಾಳೆ ಕೆಯ್ಗೆ ವ
	ರ್ಪುದುಮನಗಾಧ ಮನ್ಮಥಸಮುದ್ರದ ಮಧ್ಯದ ಬಾಳೆ ಕೆಯ್ಗೆ ವ
	ರ್ಪುದುಮನಮೋಘಮಿಚ್ಚಯಿಪನಿಚ್ಚಯಿಪೊಂ ಹಯಶೃಂಗಚಾಪಮಂ		|| ೯೭ ||

	ಇನಿತನಗಿಂಬುಕೆಯ್ದಿನಿತು ಬೆಳ್ಪನಿತೊಳ್ದಿಳಿದೆನ್ನನಿನ್ನು ಮೊ
	ರ್ವನೊಳಿವಳಿಂದೊಡಂಬಡುವಳೆಲ್ಲಿಯ ಬಾೞೆನಗೆಂಬ ಪಂಬಲಿಂ
	ಮನದೊಳೞಲ್ದು ಚಿಂತಿಸಿ ಕೞಲ್ದು ಬೞಲ್ದು ಕನಲ್ದೊನಲ್ದು ಬೆ
	ಳ್ಳೆನಿಸುವ ಬೆಳ್ಳಬೇರನಗುೞ್ದಾಗಸಕೆತ್ತದೆ ಸೂಳೆ ಮಾಣ್ಗುಮೇ		|| ೯೮ ||

	ಮನಸಿಜಮಂತ್ರದೇವತೆಯರಂಗನೆಯರ್ ತದುದಾರಸಾರಸಾ
	ಧನೆಗನುಸಾರಿಯಪ್ಪ ಸಕಲೀಕರಣಂಗಳವಾವುವೆನ್ನ ನ

			- 198 -

	ಚ್ಚಿನ ಸೊಬಗೆಂತುಮಾಗೆ ತನಗೆನ್ನದ ನಿಶ್ಚಯಮಪ್ಪ ದಾನಮೆಂ
	ಬಿನಿತನಿತಿಲ್ಲದೊಂದೆ ಗಣಿಕಾಜನ ಸಾಧನ ಸಿದ್ಧಿಯಕ್ಕುಮೇ		|| ೯೯ ||

ವ||	ಎಂದು ನುಡಿವ ಪೂರ್ವಪರಪಕ್ಷಂಗಳೊಳ್ ಪಕ್ಷನಿರ್ಣಯಮಪ್ಪಿನಂ ಪೊಗೞ್ದು
	ಪಾಪೇಭಕಂಠೀರವನಪ್ಪ ವಜ್ರಾಯುಧಂ ನಾಗರ ಕಾದಿಗಳ್ವೆರಸು ಪೆಱತೊಂದು
	ವಿಳಾಸಿನೀವಾಟದೊಳಗನೆ ಬರೆವರೆ ಮತ್ತೊಂದೆಡೆಯೊಳ್

ಉ||	ಕೂಡಿದ ಕೂಟದಿಂದೊಲಿಸಿದಿರ್ವರುಮಂ ಸಮಪಾತವಾರಿಯಿಂ
	ಕೋಡೆ ಸರಾಗದೊಳ್ ಮುೞುಗಿ ಮೂಡೆ ಮೃಗಾಂಕಕರಂ ಪಯೋರಸಂ
	ತೀಡುವ ತಂಬೆಲರ್ ಮನದೊಳುರ್ಕೆಗಳಂ ಸುರತಾವಸಾನದೊಳ್
	ಮಾಡೆ ರತಕ್ಕೆ ಮತ್ತೆ ಬಗೆದಂದುದು ದಂಪತಿ ಸೌಧಕೂಟದೊಳ್		|| ೧೦೦ ||

ಚಂ||	ಶಕುನಿರವಕ್ಕೆ ಕಂಠರುತಿ ಕೂಟದೊಡಂಬಡಿನೊಳ್ ನಿಮಿರ್ಚೆ ಗಾ
	ಯಕತೆಯನಾಡೆ ತಾಳದ ಲಯಕ್ಕಲಕಾಳಿ ತಗುೞ್ದು ತಾಡನಾ
	ನಕಮನುವಾದಿಯಾಗಿ ಮೊೞಗುತ್ತಿರೆ ಮನ್ಮಥಸೂತ್ರಧಾರ ನಾ
	ಟಕರವಮುಣ್ಮುವಂತೆ ಸುರತಾರವಮುಣ್ಮಿದುದೊಂದು ಗೇಹದೊಳ್		|| ೧೦೧ ||

ವ||	ಮತ್ತಮಾ ಸೂಳೆಗೇಱಿಯೆರಡೋಳಿಯೊಳ್

ಮ||	ಲಸದಾಸ್ಯೋದಯಮಿಂದುಬಿಂಬದುದಯಂ ತಾನಾಗೆ ಖೇದಶ್ರಮ
	ಶ್ವಸಿತಂ ಮಾರುತಮಾಗೆ ತೋಳ್ ತೆರೆಗಳಾಗಕ್ಷಿಭ್ರಮಂ ಮೀನವೃಂ
	ದಸಮುದ್ವರ್ತನಮಾಗೆ ನಿರ್ಭರರತೊದೀರ್ಣಾರ್ಣವಂ ಘೂರ್ಣಿಸಲ್
	ಮಸಗಿತ್ತಂದು ವಿಚಿತ್ರಚಿತ್ರಿತ ಸುಧಾಶ್ರೀ ರಮ್ಯಹರ್ಮ್ಯಂಗಳೊಳ್		|| ೧೦೨ ||

ವ||	ಅಂತು ಶೃಂಗಾರರಸಪೂರ ಪ್ರವಾಹಮಂ ದಾಂಟಿ ಬರೆವರೆ ಮುಂದೊಂದೆಡೆಯೋಳ್ -

ಚಂ||	ಬೆಸವರಿಗೆಯ್ವ ಬೇಸಱಿಸುವಿತ್ತುದನೆತ್ತುವ ಮೇಗುದೋರ್ಪ ಕಂ
	ಟಿಸುವ ಕನಲ್ವ ಕಡ್ಡಯಿಸುವೇೞಿದನಂ ತಿಳಿಪಲ್ ಮನಂಗೊಳಲ್
	ಬಸಯಿಸಲಿಂಬುಕೆಯ್ಸಲೊಳಪೊಯ್ಸಲೊಡಂಬಡಿಸಲ್ ಪ್ರಮೋದಮಂ
	ಪೊಸಯಿಸಲಾಱಿಸಲ್ ನೆರೆದುಮೊಲ್ಲದೆ ಚಿತ್ತಮುದಾತ್ತ ಚಿತ್ರೆಯಾ		|| ೧೦೩ ||

ವ||	ಮತ್ತೊಂದೆಡೆಯೊಳ್

ಉ||	ಕೂರ್ಮೆಯ ಪೆರ್ಮೆ ಸಕ್ಕಸಮನಾಗೆ ಸುಖಾಮೃತಮೊರ್ವರೊರ್ವರೊಳ್
	ನೂರ್ಮಡಿ ಕೂಡೆ ಕೂಡಿ ಪೂಱಮಟ್ಟೆಲರ್ಗೊಡ್ಡಿ ನಿಜಾಂಗಮಂ ಸ್ರವ
	ದ್ಘರ್ಮಜಲಾರ್ದ್ರೆ ಕೆಯ್ಗೞಿಯೆ ಕಣ್ಗೆಸದೊಪ್ಪಿದಳೊರ್ವಳೋಪನಂ
	ನೆರ್ಮಿದ ಬಾಳೆ ಕತ್ತುರಿಯ ನೀರ್ದಳಿದುತ್ಫಳಮಾಳೆಯಂದಮಂ		|| ೧೦೪ ||

			- 199 -

ವ||	ಪೆಱತೊಂದು ತಾಣದೊಳವಚಱಮಾದ ಪೞವೇಟದಿನಿಲ್ಲದ ದೋಷಮನಿಟ್ಟಲ್ಲಣಿಗೆ
	ಮುಳಿಸಂ ಮುಳಿದೊಲ್ಲದೆ ಪೊಪನನೆರಡಿಲ್ಲದೆ ನಲ್ಲಳ್ ಪಿಡಿದು ನಿಂದು

ಚಂ|| 	ಅನುವಿಪ ತಾಯ ಬಾರಿಸುವ ತಂದೆಯ ಕಾಯ್ಪಿನೊಳೆಕ್ಕೆಗುಟ್ಟುವ
	ಕ್ಕನ ಪಡಪೆತ್ತಿ ಬಯ್ವ ಕಿಱುದಂಗೆಯ ಕಣ್ಣೊಳೆ ಕೀಱಿ ಕಲ್ಪಿಪ
	ಣ್ಣನ ಬಿಯಕಿಲ್ಲದವ್ವಳಿಪ ತಮ್ಮನ ತೀನಿಗೆ ಮೆಯ್ಯನೊಡ್ಡಿ ನಿ
	ನ್ನನೆ ಪಿಡಿದೆನ್ನ ನಲ್ಮೆಗಿದೆ ತಕ್ಕುದೆ ನಲ್ಮೆಗೆ ದೋಷಮಾಗದೇ		|| ೧೦೫ ||

ವ||	ಎಂದು ತನ್ನ ಸದ್ಭಾವಮನೆ ನುಡಿದು ಕಣ್ಣ ನೀರ ಕಾೞ್ಪುರದಿನೊಳಗುಮಾಡಿ ನಿಱಿಸಿದಳ್
	ಬೇಱೊಂದೆಡೆಯೊಳ್ ಅನೇಕವಿಧ ನಿಧುವನಾಸಾನದೊಳ್ ಬೆಮರನಾಱಿಸಲ್
	ಪೊಱಮಟ್ಟು

ಉ||	ಭಂಗುರಕೇಶಪಾಶೆ ತನುಮಧ್ಯೆ ಮೃಗಾಕ್ಷಿ ವಿಟಂ ನಿಜಾಂಘ್ರಿಪ
	ದ್ಮಂಗಳ ಮೇಲೆ ಪೊಯ್ಕೆ ಕರಕಾಂಬುವನಂಗಣದೊಳ್ ವಿಲಾಸಮ
	ದ್ಭಂಗಿಯನಾಳವಾಳ ಪರಿವಾರಿತ ಮೂಳತಳೋಪಮಾನದಿಂ
	ದಾಂಗುಡಿವಿಟ್ಟ ಜಂಗಮ ಮನೋಜಲತಾಕೃತಿಯೊಪ್ಪೆ ತೋಱಿದಳ್		|| ೧೦೬ ||

ವ||	ಅದನುತ್ಪ್ರೇಕ್ಷಿಸಿ ನೋಡುತ್ತುಂ ಪೋಗಿ ಮತ್ತೊಂದೆಡೆಯೊಳ್ ತನಗೆರಡಿಲ್ಲದೋಪನ
	ವಿಯೋಗದೊಳ್ ಚಿಂತಾಕ್ರಾಂತೆಯಾಗಿರ್ದು ಕೆಳದಿಗಿಂತೆದಳ್

ಚಂ||	ಇನಿಯನಗಲ್ದು ತಾನೆನಿತು ದೂರದೊಳಿರ್ದೊಡಮೆನ್ನ ಚಿತ್ತಮಾ
	ತನೂಳೆಸದಿರ್ದುದಾತನ ಮನಂ ದಲದೆನ್ನೊಡನಿರ್ದುದಿರ್ವರುಂ
	ನೆನೆವುದದೇಕೆ ಚಿಂತಿಸುವುದೇಕೆ ಪಲುಂಬುವುದೇಕೆ ನೋವುದೇ
	ಕೆನಗಿದು ವಿಸ್ಮಯಂ ಕೆಳದಿ ತಿಳಿವಂತಿರೆ ಪೇೞಲಾಗದೇ		|| ೧೦೭ ||

ವ||	ಎಂದು ತನ್ನ ಕೆಳದಿಗೆ ಪೇೞ್ದು ಮನಮಂ ಬಲಿದು ತನ್ನಂ ತಾನೆ ಸಂತಯಿಸಿದಳ್ ಮತ್ತೊಂದೆ
	ಡೆಯೊಳಗಲ್ದು ಪರದೇಶಕ್ಕೆ ಪೋದನಲ್ಲಂ ಬಂದು ತನ್ನ ವಿಯೋಗಿದೊಳ್ ಬಡವಾದ
	ನಲ್ಲಳ ಬಡವಾದಂದಮಂ ಬೆಸಗೊಳಲಾಕೆಯಿಂತೆಂದಳ್

ಚಂ||	ಮನಸಿಜನೋವೆದೆನ್ನ ಮನಮಂ ಮೊನೆಯಂಬುಗಳಿಂದಮೆಚ್ಚೊಡಾಂ
	ಮನದೊಳಗಿರ್ದು ನಿನ್ನನವು ಕೊಳ್ಗುಮೆಗತ್ತು ದಲಂಜಿ ನೋಡ ನ
	ಲ್ಲನೆ ಬಡವಾದೆನುಂತು ಬಡವಪ್ಪೆನೆ ಪೂವಿನ ಬಾಣಮುರ್ಚೆ ನೋ
	ವೆನೆ ಸಲೆ ಪೂವಿನಂಬು ಕೊಳೆ ನೋವವರಾರ್ ಜಗದೊಳ್ ಮನಃಪ್ರಿಯಾ		|| ೧೦೮ ||

ವ||	ಎಂದು ತನ್ನೆರಡಿಲ್ಲದ ನಲ್ಮೆಯುಮಂ ಪೇೞೆ ನಾಗರಕಾದಿಗಳಾಕೆಯ ಮಾತಂ ಕೇಳ್ದು
	ಮೆಚ್ಚುತ್ತುಂ ಪೋಗಿ

			- 200 -

ಚಂ||	ಬಳೆದು ಪೊದೞ್ದ ಮನ್ಮಥರಸಾಸವದಿಂ ಸಮಸಂದ ಸೊರ್ಕುಗಳ್
	ತಿಳಿವಿನಮಗ್ಗಳಂ ಪ್ರಣಯಮಗ್ಗಳಮಿರ್ವರ ಮೆಚ್ಚಿದಂದಮ
	ಗ್ಗಳಮಳವಗ್ಗಳಂ ಮಸಕಮಗ್ಗಳಮೞ್ಕಱಳುರ್ಕೆ ಪೆರ್ಚು ಕ
	ಣ್ಣೊಳೆ ಬೆಳಗಾಯ್ತು ದಂಪತಿಗೆ ಪೆಂಪಿನಲಂಪಿನ ಸಾಂಪ್ರಯೋಗದೊಳ್		|| ೧೦೯ ||

ವ||	ಅಂತು ಬೆಳಗಪ್ಪುದಂ ದೀನಜನತಾಕಲ್ಪಾಂಘ್ರಿಕನಪ್ಪ ವಜ್ರಾಯುಧ ಯುವರಾಜಂ ತನ್ನೊಡೆನೆಯ
	ನಾಗರಕಾದಿಗಳ್ವೆರಸು ರಾಜಮಂದಿರಮಂ ಪೊಕ್ಕು ತಾಂಬೂಲ ಮಾಲ್ಯಾನುಲೇಪನ ಫಲಾವಳಿ
	ಪುರಸ್ಸರಂ ವಯಸ್ಯರಂ ವಿಸರ್ಜಿಸಿ ಯಾಮಿನೀಚರಮಯಾಮಮರ್ಧಾವಶೇಷಮುಂಟೆನೆ
	ಮುಂಸೂೞ್ಗಿ ವಂದಿರ್ದ ಪ್ರಾಣೇಶ್ವರಿಯುಂ ತಾನುಂ ಮಂಜುಳಶ್ರೀ ಮಂಚದೊಳಿರೆ -

ಚಂ||	ರಜನಿ ವಿನೋದನಕ್ಕೆ ಮುಳಿದಿರ್ಪ ಲತಾಂಗಿಯನಪ್ಪುಕೆಯ್ದು ಸಾ
	ಮಜಪತಿ ಪೊಕ್ಕು ಪಕ್ಕುವಿಡಿಯಂ ನಡೆ ಸೋಂಕುವವೋಲ್ಸರೋಜ ಪಂ
	ಕಜ ಮುಕುಳಕ್ಕೆ ವಕ್ಷಮಮರ್ದೊಪ್ಪಿರೆ ತಳ್ತಮರ್ದಪ್ಪೆ ಕೋಪಮಂ
	ಗಜರಸಪೂರದೊಳ್ ತೊಡೆದವೋಲ್ ತಳರ್ದತ್ತು ನೃಪೇಂದ್ರಕಾಂತೆಯಾ		|| ೧೧೦ ||

ವ||	ಅಂತೋಪಳ ಕೋಪಮಂ ಕಳೆದು ಕಳಮಧುರತರ ಮನೋಹರ ಸಂಭೋಗಾವಸಾನ
	ದೊಳೆರಡು ಗೞಿಗೆಯುಂಟೆನೆ ಪೆಱರ ಸೂೞೊಳಮಱಿಯಲೀಯದನುಭವಿಸಲ್ ಬಂದ
	ನಿದ್ರಾಂಗನೆಗಭಿಮುಖನಾಗಿ ನೆಗೞ್ದುರ್ವರಾಸ್ಯತಿಲಕನಪ್ಪ ವಜ್ರಾಯುಧಂ ಪವಡಿಸೆ -

ಚಂ||	ಉಗುಳ್ವ ಕಷಾಯ ಸೌರಭಮನಾರ್ದಳಿ ಪೀರ್ದುವು ಪಂಕಜಂಗಳೊ
	ಳ್ಮುಗುಳ್ಗಳೊಳಂ ವಿಯೋಗದುಪವಾಸದ ಪಾರಣೆಗೆಂದು ಚಕ್ರವಾ
	ಕಿಗೆ ರಮಣಂ ಮೃಣಾಳ ಕಬಳಂಗಳನಾಗಳೆ ಬಂದು ನೀಡಿ ಸಾ
	ವಗಿಸಿದನಂಜಿ ಸಂಜೆಯೊಳಗುಳ್ಳ ಖಳರ್ ಪರೆದರ್ ಪ್ರಭಾತದೊಳ್		|| ೧೧೧ ||

ವ||	ಅಲ್ಲಿಂ ಬೞಿಯಂ

ಕಂ||	ಪನಿಪುಲ್ ಪಚ್ಚೆಯ ನೆಲಗ
	ಟ್ಟಿನ ಮುತ್ತಿನ ರಂಗವಲಿಯ ತೆಱನುಂ ಮನದೊಳ್
	ಜನಯಿಸೆ ಶಶಿ ಮಸುಳೆ ವಿನೂ
	ತನ ರವಿರಥಪಾಂಸು ಪರಿಗತಂಬೋಲ್ ನಭದೊಳ್		|| ೧೧೨ ||

ವ||	ಮತ್ತಿನಿಸಾನುಂ ಬೇಗದಿಂ

ಕಂ||	ದೆಸೆಗಳ್ ಮೃಗಮದ ಕರ್ದಮ
	ದೆಸಕದಿನಣ್ಪಿಕ್ಕಿ ಪಾಲೊಳೋಲಾಡಿದ ವೋ
	ಲೆಸೆದಿರ್ದುವೊಯ್ಯನೊಯ್ಯನೆ
	ಮಸುಳ್ದುವು ತಾರಗೆಗಳೊಣಗಿದಗೆಗಳ ತೆಱದಿಂ		|| ೧೧೩ ||

ವ||	ತನದಂತರಮುದಯದೊಳ್

			- 201 -

ಕಂ||	ಕರಮೊಪ್ಪಿದುದಂದು ಪುರಂ
	ದರನೀಯೆ ಪುಳೋಮಸುತೆಯ ಕಟ್ಟಿದ ಕಂಠಾ
	ಭರಣಕ್ಕೆ ತಗುಳ್ಚಿದ ಪ
	ದ್ಮರಾಗ ನಾಯಕಮಿದೆಂಬಿನಂ ರವಿಬಿಂಬಂ		|| ೧೧೪ ||

ವ||	ಅಂತು ನೇಸಱ್ ಮೂಡುವುದುಂ ಪಟುಪುಣ್ಯಪಾಠಕ ಸಮುಚ್ಚಾರ್ಯಮಾಣ ಮಂಗಳವಚನ
	ರಚನಾ ಸಮಕೃಷ್ಟ ಶ್ಲಥಬಾಹು ನಿದ್ರಾಲಿಂಗನ ವಿಮುಖನಾಗಿ ಸಜ್ಜೆಯಿಂದೆೞ್ದು
	ಪತ್ಯೂಷಕೃತ್ಯಮಂ ನಿರ್ವರ್ತಿಸಿ ಜಿನೇಂದ್ರ ಪಾದಾರವಿಂದ ಕೋಮಳದಳಾಯಮಾನಾಂಗುಳಿ
	ನಖದರ್ಪಣಾರ್ಪಿತಾನನೇಂದು ಪ್ರತೀಬಿಂಬಂ ತ್ರಿಲೋಕ ಶಿಖರ ಶೇಖರಂಗಷ್ಟಾಂಗಮೆಱಗಿ
	ಪೊಡಮಟ್ಟಷ್ಟವಿಧಾರ್ಚನೆಗಳಿನರ್ಚಿಸಿ ಲೋಕಗುರುವುಂ ನಿಜಗುರುವುಮಪ್ಪ
	ಕ್ಷೇಮಂಕರಾವನೀಶ್ವರಂಗವನತೋತ್ತಮಾಂಗನಾಗಿ ಕಂಡು ನಿತ್ಯನಿಯಮದಿನೋಲ
	ಗಿಸುತ್ತುಮಿರ್ದೀ ಸ್ಥಿತಿಯೊಳ್ ಕಾಲಂ ಸಲೆ ಮತ್ತೊಂದು ಶುಭದಿನದೊಳ್ -

ಉ||	ಆಯುಧಮಂ ಜಯಾಂಗನೆಯೊಳಾವಗಮೋತೋಡಗೂಡುವಂತೆ ವ
	ಜ್ರಾಯುಧನರ್ಥದಿಂ ತಣಿಪಿ ವಂದಿಗಳಂ ನಿಜಪುತ್ರನಂ ಸಹ
	ಸ್ರಾಯುಧನಂ ಮನೋಹರಿಯೊಳೋತೊಡೆಗೂಡಿ ನಿಜಾನ್ವವಾಯ ಪಾ
	ರಾಯಣನಿಂತು ಸಂತತಿಗಡರ್ಪನೊಡರ್ಚಿದನುತ್ತರೋತ್ತರಂ		|| ೧೧೫ ||

ವ||	ಅಂತುರ್ವವಾಸ್ಯತಿಲಕನಪ್ಪ ವಜ್ರಾಯುಧಂ ಸಹಸ್ರಾಯುಧಂಗಂ ಮನೋಹರಿಗಂ
	ಮನೋಹರಮಾಗಿ ಮದುವೆಮಾಡೆ ತತ್ಪುಣ್ಯದಂಪತಿಗೆ -

ಚಂ||	ಮಗನಗರಾಜಧೈರ್ಯನಿಭರಾಜಮನಂ ಮೃಗಾರಾಜಸತ್ವನ
	ರ್ಥಿಗೆ ಭಯಮಿಲ್ಲ ಬಾೞ್ತೆ ಗೆ ವೃಥೋಕ್ತಿಗಳಿಲ್ಲ ನೆಗೞ್ತಿಗಂ ಪೊಗ
	ೞ್ತೆಗಮೆಣೆಯಿಲ್ಲಿ ಭೇಂದ್ರರಿಪುವುಂ ಮೃಗಮೆಂಬವೊಲಾಕುಮಾರನೊಳ್
	ಮೃಗನೊನೆಯೆಂಬಿನಂ ಕನಕಕಾಂತಿ ಕುಲೋನ್ನತಿ ಪುಟ್ಟೆ ಪುಟ್ಟದಂ		|| ೧೧೬ ||

ವ||	ಅಂತು ಕನಕಶಾಂತಿ ಪರಮೋಪಶಾಂತಿಯೆ ರೂಪುಗೊಂಡಂತೆಯುಮಱಿವಡ
	ರೆಗೊಂಡಂತೆಯುಂ ಧರ್ಮಂ ನಿರ್ಮಲಂಗೊಂಡಂತೆಯುಂ ಪುಟ್ಟಿ ಬಳೆಯ ಮತ್ತೊಂದು
	ದೆವಸಂ ಪವಿತ್ರರಾತ್ರಿ ಸಮಯಾವಸಾನದೊಳ್

ಮ||	ಪರಮಶ್ರೀಪತಿ ದೇವವಂದ್ಯನಮಿತ ಕ್ಷೇಮಂಕರಂ ಘೋರಸಂ
	ಸರಣಾಂಭೋಧಿಯನೀಸುವೞ್ತಿ ಮನದೊಳ್ ಕೆಯ್ಗಣ್ಮಿ ಭಾವಕ್ಕೆ ಬಂ
	ದಿರೆ ಬಯ್ತಿಟ್ಟ ವಿಶೋಧಿದುರ್ದಮತೆಯಿಂ ಮೋಹಾಧಿರಾಜಂಗನಾ
	ದರನಾದಂ ದೊರೆಯಲ್ಲರೆಂದು ಮುಳಿದಕ್ಕೋಪಕ್ಕಘಧ್ವಂಸಿಯಾ		|| ೧೧೭ ||

ವ||	ಅಂತು ಕ್ಷೇಮಂಕರಂ ದುರಿತಾರಿ ಸೈನ್ಯಮಂ ಬೆಂಕೊಳಲ್ ಬಗೆವಂತೆ ಪರಮದೀಕ್ಷೆಯಂ
	ಕೆಯ್ಕೊಳಲ್ ಬಗೆದು ಪರಿನಿಷ್ಕ್ರಮಣೋದ್ಯುಕ್ತನಾದುದಂ ಬ್ರಹ್ಮಕಳ್ಪ ನಿಳಯರಾದಿ

			- 202 -

	ತ್ಯಾದಿಗಳಪ್ಪ ಲೋಕಾಂತಿಕರವಧಿಜ್ಞಾನದಿಂದಮಱಿದು ಬಂದು ಪರಮೇಶ್ವರನ
	ಮನೋಗತಮಂ ತಮ್ಮ ವಚೋಗತಂ ಮಾಡಿ ನಿಜಾಧಿಕಾರ ವಶದಿಂ

ಕಂ||	ಪಾರಾವಾರಕ್ಕೆ ಜಡರ್
	ನೀರಡುಕುವ ತೆಱದೆ ಬಿನ್ನಪಂ ಗೆಯ್ದೇಂ ಸಂ
	ಸಾರದ ಮೋಕ್ಷದ ಪಕ್ಷದ
	ಸಾರೇತರಸುಖಮನೀಶ ನಿನಗಾರ್‌ ಪೇೞ್ವಿರ್		|| ೧೧೮ ||

	ಈ ಬಗೆ ಸಂಸಾರ ಮತಿ
	ಕ್ಲೀಬಂಗೇಕಕ್ಕುಮಪ್ಪೊಡಕ್ಕುಂ ನಿನಗ
	ಕ್ಲೀಬಂಗೆ ಚರಾಚರಗುರು
	ಗೀ ಬಗೆ ಬಗೆದಂತೆ ಬಗೆಗೆ ವರ್ಪುದು ಪಿರಿದೇ		|| ೧೧೯ ||

ವ||	ಎಂದು ಪರಮನಂತಃಕರಣಜಾತಮನನುವದಿಸಿ ಮಾಣ್ದರನ್ನೆಗಂ ಸೌಧರ್ಮೇಂದ್ರ ಸಮೇತಂ
	ಚತುರ್ವಿಧ ವಿಬುಧನಿಕಾಯಂ ತೃತೀಯಕಲ್ಯಾಣಕರಣೋತ್ಸುಕತ್ವದಿಂ ಬಂದು ಭಗವತ್ಪಾದ
	ಪಯೋರುಹಕ್ಕೆಱಗೆ ತದನಂತರಂ ಕ್ಷೇಮಂಕರಾಧೀಶ್ವರಂ ವಜ್ರಾಯುಧನುಮಂ
	ಸಹಸ್ರಾಯುಧನುಮಂ ಬರವೇೞ್ದು

ಕಂ||	ಈ ರತ್ನ ಸಂಚಯಂ ನಿನ
	ಗೀರಾಜಿತ ರತ್ನಸಂಚಯಂ ತನಗೆಂದು
	ರ್ವೀ ರಕ್ಷಕನಾಗಳ್ ಬಗೆ
	ದಾರಯ್ದಾ ಪುರುಷ ರತ್ನಯುಗಳಕ್ಕಿತ್ತಂ		|| ೧೨೦ ||

ವ||	ಅಂತು ನಿಜಾನ್ವಯ ರಾಜಧಾನಿಯಪ್ಪ ರತ್ನಸಂಚಯಮುಮಂ ಕುಲಧನಸಾರಮಪ್ಪ
	ರತ್ನಸಂಚಯಮುಮಂ ಮಗಂಗಂ ಮಮ್ಮಗಂಗಮಧಿರಾಜ ಯುವರಾಜಪದವಿವೆರಸು
	ದಯೆಗೆಯ್ದು ಬೞಿಯಂ ಸುದರ್ಶನಮೆಂಬ ಸಿವಿಗೆಯಂಕ್ಷೇಮಂಕರಾಧೀಶನೇಱುವುದುಂ

ಸ್ರ||	ಜ್ಯೋತಿಷ್ಕರ್ ಮುನ್ನಮಲ್ಲಿಂಬೞಿಯಮಮರರತ್ತಿಂದ್ರರಭ್ರಂಕಷೋದ್ಯ
	ತ್ಕೇತುವಾತಂಗಳಿಂದೊಪ್ಪುವ ಸಿವಿಗೆಯನಂದೞ್ಕಱಿಂ ಪೊತ್ತು ಭಕ್ತಿ
	ಪ್ರೀತಂ ದೇವಾನಕಂಗಳ್ ಮೊೞಗೆ ಪಲವುಮಾಕಾಲದೊಳ್ ದೇವಚಾಪಂ
	ಜ್ಯೋತಿರ್ಲೋಕಾಧಿಪಾಲಾಭರಣಂ ಕಿರಣದಿಂದುರ್ವಿಯಂ ಪರ್ವೆ ಬಂದರ್		|| ೧೨೧ ||

ಕಂ||	ದೇವಾರಣ್ಯಂ ದೇವರ
	ದೇವನ ಮನಕಿಂಬನೀಯೆ ತನ್ನಂದನದೊಳ್
	ದೇವರ್ ಸಿವಿಗೆಯನಾ ಪ್ರ
	ಸ್ತಾವನೆಯಂ ಕೞಿಪದಿೞಿಪೆ ಪುಳಿನಸ್ಥಳದೊಳ್		|| ೧೨೨ ||

			- 203 -

ವ||	ತತ್ಸಮೀಪಸ್ಥಿತ ರಕ್ತಾಶೋಕ ಮಹೀರುಹತಳವಿಶಾಳ ಶಿಳಾಪಟ್ಟಕದೊಳ್ ಉತ್ತರಾಭಿ
	ಮುಖನಾಗಿ ಕುಳ್ಳಿರ್ದುಸಮುತ್ಸಾರಿತ ವಸ್ತ್ರಾಭರಣನಾಗಿ ಪರ್ಯಂಕಾಸನ ಪರಿಗ್ರಹದಿಂ

ಮ||	ಸಕಳೋರ್ವೀಶ್ವರ ನಾಕಿನಾಯಕಚಮೂಪರ್ಯಷ್ಟಿಪಾತ್ರಂ ತ್ರಿಸಾ
	ಕ್ಷಿಕನಾಗಳ್ ಬಲಗೆಯ್ ನೊಸಲ್ಗೆಡದ ಕೆಯ್ ಪರ್ಯಂಕಮಪ್ಪಂತು ಸಾ
	ರ್ಚಿ ಕಳಾಳಾಪದಿನಾ ಜಗತ್ಪತಿ ನಮಸ್ಸಿದ್ದೇಭ್ಯ ಎಂದಾತ್ಮ ಕೇ
	ಶಕಳಾಪಂ ಬರೆ ಪಂಚಮುಷ್ಟಿಗೆ ಜಿನಶ್ರೀದೀಕ್ಷೆಯಂ ತಾಳ್ದಿದಂ		|| ೧೨೩ ||

ವ||	ಅಂತಾ ಪರಮೇಶ್ವರನ ಪಱಿದು ಬಿಸುಟ ಮಧುಪಕಳಭಕುಳ ಮಸೃಣ ಕುಟಿಳ ಸಹಸ್ರ
	ಕುಂತಳಂಗಳನುತ್ತರ ದಕ್ಷಿಣೇಂದ್ರರ್ ಪಂಚರತ್ನದ ಪಡಲಿಗೆಗಳೊಳಾಂತು ಪಂಚಮಾಬ್ಧಿ
	ಯೊಳಿಕ್ಕಿದರಂತು ಪರಿನಿಷ್ಕ್ರಮಣ ಕಲ್ಯಾಣಾವಸಾನದೊಳ್ ನರೇಂದ್ರ ದೇವೇಂದ್ರರ್
	ತಂತಮ್ಮಾವಾಸಂಗಳ್ಗೆ ಪರೆದು ಪೋದರಿತ್ತ ವಜ್ರಾಯುಧನರಸುಗೆಯ್ಯುತ್ತಿರ್ದು -

ಕಂ||	ಉಪಶಮಮುಂ ತೀವ್ರತೆಯುಂ
	ವಿಪಕ್ಷಮಿತರೇತರೋಕ್ತಿಯಿಂದವನಾ ಭೂ
	ಮಿಪನಾಂತು ಮಧ್ಯಮಂ ಲೋ
	ಕಪಾಲನಾದಂ ಗಡಂ ಮಹೀಮಂಡಳದೊಳ್		|| ೧೨೪ ||

ವ||	ಮತ್ತಮಾ ಮಹಾನುಭಾವಂ ತನ್ನ ರಾಜ್ಯಾಭಿವೃದ್ಧಿಯೊಳ್

ಕಂ||	ಕಸವರದೊಳ್ ಜಸಮಂ ಮಾ
	ನಸವಾೞೊಳ್ ಧರ್ಮಮಂ ಶರೀರದೊಳಱಿವಂ
	ಸಸಿಯೊಳ್ ಬೆಳಸಂ ಕೊಳ್ವವೊ
	ಲಸಾರದೊಳ್ ಸಾರಮಂ ಮಹೀಪತಿ ಕೊಂಡಂ		|| ೧೨೫ ||

ವ||	ಅಂತರಸುಗೆಯ್ಯುತ್ತಿರೆ ಮತ್ತೊಂದು ದೆವಸಂ

ಕಂ||	ವಟುವೇಷಧಾರಿ ಮಾಯಾ
	ಪಟುಮತಿ ಬಳ್ಚಿಸಿದ ಕಯ್ಯ ಕವಳಿಗೆಯುಂ ಕ
	ರ್ಪಟಮುಂ ಬೆರಸಜ್ಞಾನೋ
	ತ್ಕಟಮದನರಮನೆಯ ಬಾಗಿಲೊಳ್ ಬಂದಿರ್ದಂ		|| ೧೨೬ ||

ವ||	ಇರ್ದು ದೌವಾರಿಕನಿವೇದಿತನಿಜಾಗಮನನವನಿಪಾಲಮತದಿನೊಡ್ಡೋಲಗಂಬೊಕ್ಕು
	ಮದೊದ್ಧತವೃತ್ತಿಯಾಗಿಯುಮಳಿ ಕಳಭಮುತ್ಫುಲ್ಲ ಮಲ್ಲಿಕಾಮುಕುಳಕ್ಕೆಱಗುವಂತೆ
	ಪಾಪೇಭಕಂಠೀರವನಪ್ಪ ವಜ್ರಾಯುಧಂಗೆಱಗುವುದುಮರಸನಾತನ ಮನುಷ್ಯಾತೀತ
	ಮಪ್ಪಾಕೃತಿಯಂ ಕಂಡಾಸನೋಚಿತದಿಂದೇಱಲಿಕ್ಕಿದ ಭದ್ರಾಸನದೊಳ್ ಕುಳ್ಳಿರ್ದು ಸ್ವಾಗತ
	ವಚನ ಪುರಸ್ಸರಂ ಸಂಭಾಷಣ ಪ್ರಸ್ತಾವದೊಳ್ ವಸ್ತುವಿಚಾರಂ ಪುಟ್ಟೆ ಜೀವತತ್ವ

			- 204 -

	ವಿಷಯದೊಳ್ ಕೃತಕದ್ವಿಜಂ ಚಾರ್ವಾಕಮತಾವಲಂಬಿಯಾಗಿ ಸೌಜನ್ಯಕಂದಾಂಕುರನಪ್ಪ
	ವಜ್ರಾಯುಧ ಮಹೀಪಾಲನೊಳ್ ಸಹಸ್ರಜಿಹ್ವನಪ್ಪ ನಾಗರಾಜನನೆ ಪೋಲ್ತು ನುಡಿಯೆ

ಕಂ||	ಕರಡಿಯ ತೋಲಂ ಕಜ್ಜಲ
	ಪರಾಗದಿಂ ಪೊರೆದು ಪಿಡಿದು ಜೇನೆಯ್ಯೊಳ್ ತಂ
	ದಿರಿಸಿದವೊಲರಸನಂ ವಚ
	ನರಚನೆ ಬಳಸಿದುದತೀವ ತಮಮೊದವುವಿನಂ		|| ೧೨೮ ||

	ಎಂಬಿನಿತೇೞ್ಗೆ ವಿವಾದಾ
	ಡಂಬರದೊಳಳುಂಬಮೊದವಿ ನಿಲೆ ಪಾಸುಂ ಪೊ
	ಕ್ಕುಂ ಬರಿದು ನಿಚಿತವಚನಕ
	ದಂಬಕಮೆರ್ದೆಗೊಳಿಸೆ ಸಭೆಯ ವಿಬುಧಾವಳಿಯಂ		|| ೧೨೮ ||

ವ||	ಪೂರ್ವಪಕ್ಷಮನಿಂತೆಂದನೀ ಲೋಕದ ಪ್ರಾಣಿಗಳುಂ ಚೈತನ್ಯ ಪರಲೋಕ ನಿಮಿತ್ತಂ ತಪೋದಾನ
	ಶೀಲ ವ್ರತೋಪವಾಸಾದಿಗಳಿನೆಲ್ವುಂ ತೊಗಲುಮಾಗಿರ್ಪರದು ಜಡತ್ವಮೆಂತೆನೆ
	ಪರಲೋಕಿಯೆ ಮುನ್ನಮಿಲ್ಲೆನೆ ಪರಲೋಕಮೆತ್ತಣಿಂ ಬಂದುದೀ ನಿಮ್ಮ ಜಿನಮತದ
	ಜೀವಸಂಭಾವನೆಯೊಳ್ ಪೃಥಿವ್ಯಪ್ತೇಜೋವಾತಾಭಿದಾನ ಭೂತಚತುಷ್ಟಯದಿಂದಂ ಬೇಱೆ
	ಜೀವತ್ವಗ್ರಾಹಕ ಪ್ರಮಾಣಮಿಲ್ಲಂ ಭೂತಚತುಷ್ಟಯ ಸಂಭೂತಚೈತನ್ಯಂ
	ಪಿಷ್ಟೋದಕಗುಡಧಾತಕ್ಯಾದಿಯತ್ತಣಿಂ ಮದಶಕ್ತಿ ಪುಟ್ಟುವಂತೆ ಪುಟ್ಟುಗುಮಾ ಭೂತಂಗಳುಂ
	ಕಾಯಾಕಾರಪರಿಣತಂಗಳ್ಕುಮಿದು ಪ್ರತ್ಯಕ್ಷಮಾಣಸಿದ್ಧಂ ಅನುಮಾನಪ್ರಮಾಣಮವಸ್ಥಾ
	ದೇಶಕಾಲಾದಿಗಳ್ ಭಿನ್ನವಪ್ಪುದಱಿಂ ದ್ರವ್ಯಶಕ್ತಿಯಿಂ ಭಿನ್ನಮೆಂತೆನೆ ಮೂಲದಂ ಬಾಲಂ
	ದೋಷಹರಮಬಾಲಂ ದೋಷಕರಮದಱಿಂ ಪ್ರತ್ಯಕ್ಷ ಪರಿಚ್ಛೇದ್ಯಂ ವಸ್ತುತತ್ವ ಮನುಮಾನದಿಂ
	ವ್ಯಭಿಚರಿಸುಗುಂ ಎಂದು ನುಡಿದುಮದನೇ ಮುದಂತ ಪಕ್ಷನಿರ್ಣಯ ನಿಮಿತ್ತಮಿಂತೆಂದು

ಉ||	ಜೀವವಿವಾದಮೆತ್ತ ಪರಲೋಕ ಫಲೋದಯಮೆತ್ತದರ್ಕೆ ಮೆ
	ಯ್ಯೋವದೆ ಪೂಣ್ದು ಕೊಳ್ವ ತಪಮೆತ್ತಡದುಣ್ಣದ ಮೀಯದಂಗನಿ
	ರ್ಜೀವತೆವತ್ತುದೆತ್ತ ವಿಫಲದ್ವಯದಾನವಿಧಾನಮೆತ್ತ ನಾ
	ನಾವಿಧದಿಂದಮೇಂ ನಮೆದು ನಾರುಗಿದಿರ್ಪರೋ ಜೈನದೀಕ್ಷಿತರ್		|| ೧೨೯ ||

ಕಂ||	ಇಂತಿರೆ ಬೆದಬೆದ ಬೇಯು
	ತ್ತುಂ ತಪದೊಳ್ ನಮೆದು ತಮ್ಮ ಶಿಷ್ಯರ್ಕಳುಮಂ
	ತಾಂ ತಿರಿವ ಗೊರವಿ ಬೆನಕನು
	ಮಂ ತಿರಿಯಿಪಳೆಂಬ ತೆಱದೆ ನೆಱೆ ನಮೆಯಿಸುವರ್		|| ೧೩೦ ||

ಕಂ||	ಆ ನೆವದಿಂದಂ ಶ್ರಾವಕ
	ಮಾನಿಗಳನನೇಕವಿಧದಿನುಪಜೀವಿಪರ

			- 205 -

	ಜ್ಞಾನಿಗಳ ಬುದ್ಧಿ ಪೌರುಷ
	ಹೀನಮಜೀವಿಕೃತಂ ಬೃಹಸ್ಪತಿಮತದೊಳ್		|| ೧೩೧ ||

ಚಂ||	ಸಮಯವಿಚಾರಮೆಂಬುದು ಮಹಾಗಹನಂ ಕಪಟಕ್ಕೆ ಪೊತ್ತ ಕುಂ
	ಚಮುಮೞಿಶೌಚಮುಂ ಮೆಱೆವಗುಂಡಿಗೆಯುಂ ವಿಕೃತಕ್ಕೆ ಸಂದ ನಾ
	ಗ್ನ್ಯಮುಮಪಹಿಂಸೆಯೆಂಬ ಜನವಾದಮುಮಲ್ಲದೆ ಪೇೞ ಜೀವತ
	ತ್ವಮುಮನಜೀವತತ್ವಮುಮನೆತ್ತಱಿವರ್ ಜಿನತತ್ವ ತಾತ್ವಿಕರ್		|| ೧೩೨ ||

ವ||	ಅದಲ್ಲದೆಯುಂ ಭೂತಚತುಷ್ಟಯಸಂನಿಪಾತಮುಂ ಶರೀರಮೆಂಬುದುಮದರ್ಕೆತ್ತಲುಂ
	ಬೇಱಿಲ್ಲದ ಚೈತನ್ಯಮುಂ ಜೀವಮೆಂಬುದುಮಂಬರಕುಸುಮಂಬರಕುಸುಮಸಮಾನಮುಂ
	ಪರಲೋಕಮೆಂಬುದು ಖರವಿಷಾಣನಿರ್ವಿಶೇಷಂಗಳುಂ ಪುಣ್ಯಪಾಪಮೆಂಬುದು ಗಂಧರ್ವ
	ನಗರವಿಳಾಸಮುಂ ಧರ್ಮಾಸ್ತಿಕಾಯಮೆಂಬುದು ಮರುಮರೀಚಿಕಾನಿಕಾಶಂಗಳುಂ
	ಸುಖದುಃಖಂಗಳೆಂಬುದು ಸ್ವಪ್ನೇಂದ್ರಜಾಲ ಸನ್ನಿಭಂಗಳುಂ ಜೀವಿತಮರಣಂಗಳೆಂಬಿವಿಟ್ಟಳ
	ಮುಂ ಪುಸಿಯ ಪೊಟ್ಟಳಮುಮಕ್ಕುಮದನಕರ್ನ್ನಹೃದಯನುಮನೇಡಮೂಕನುಂ ತತ್ವಾಂಧನುಂ
	ವಸ್ತುಬಾಹ್ಯನುಂ ನಂಬುಗುಂ

ಕಂ||	ನಿನ್ನನ್ನಂ ಪ್ರತಿಭಾ ಸಂ
	ಪನ್ನಂ ನಂಬುಗುಮೆ ಮೆಯ್ಗೆ ಮಚ್ಚಿದ ತೆಱದಿಂ
	ದನ್ನಂಬಿ ವಿಷಯಸುಖದೊಳ್
	ತನ್ನಿಷ್ಟನೆಯಾಗಿ ಮರುಳೆ ನಿರ್ವೃತನಾಗಾ		|| ೧೩೩ ||

ವ||	ಅದಲ್ಲದೆಯುಂ

ಕಂ||	ಪುಟ್ಟಂ ಸತ್ತೊಂ ಕೊಟ್ಟೂಂ
	ಕೆಟ್ಟಂ ಬಾೞ್ವನ್ನಮಿಂದ್ರಿಯಾಳಿಗೆ ಪಸರಂ
	ಗೊಟ್ಟುಂ ಮೆಯ್ಮೆಚ್ಚಿದವೋ
	ಲುಟ್ಟುಂಡುಂ ನಿದ್ದೆಗೆಯ್ದು ಸುಖಮಂ ಪಡೆಯಾ		|| ೧೩೪ ||

ವ||	ಎಂದು ಪೂರ್ವಪಕ್ಷ ಸ್ವರೂಪನಿರೂಪಣಾ ಪ್ರತಿಜ್ಞಾನಂದರಮನೇಕ ಕುನಯೋಪಪತ್ತಿಗಳಿಂ
	ಪಕ್ಷಪ್ರತಿಷ್ಠಾಪನೆಗೆಯ್ದು ಕವಳಿಗೆಯ ಭಟ್ಟಂ ನುಡಿಯೆ ರತ್ನತ್ರಯಪರೀಕ್ಷೆಗೆ ಮಾಣಿಕಚಟ್ಟನಪ್ಪ
	ವಜ್ರಾಯುಧನಾತನ ನುಡಿದುದೆಲ್ಲಮನನುವದಿಸಿ

ಕಂ||	ಲೋಕಾಯುತವೆನಿಸಿದ ಚಾ
	ರ್ವಾಕೋಕ್ತಿಯನಹಿತಶಕ್ತಿಯಂ ಭೇದಿಸುವಂ
	ತೇಕಕ್ಷಣದೊಳೆ ವಿಗತಾವಿ
	ವೇಕಂ ಜಿನಚಂದ್ರಭೂಭುಜಂ ಭೇದಿಸಿದಂ		|| ೧೩೫ ||

			- 206 -

ವ||	ಅಂತದಂ ಭೇದಿಸೆ

ಕಂ||	ಪೊಸವೆಳ್ದಿಂಗಳ್ ಪಗಲೊಳ
	ಮೆಸೆವಂತಿರೆ ದಂತಕಾಂತಿಗಳ್ ವಿಭು ನುಡಿದಂ
	ಪಸರಿಸೆ ಸಾರೋದಾರ	
	ಪ್ರಸನ್ನ ಗಂಭೀರ ವಚನರಚನಾನಿಚಯಂ		|| ೧೩೬ ||

	ಅಮರಗುರುವಾಣಿ ಮದಿರಾ
	ಪ್ರಮತ್ತ ವಾಣೀಸಮಾನಮುನ್ಮತ್ತವಚಃ
	ಸಮಮಂತಲ್ಲದೊಡೆಂತೀ
	ಪ್ರಮಾದಿ ಚಾರ್ವಾಕನೆಂಬ ಪೆಸರಂ ಪಡೆಗುಂ		|| ೧೩೭ ||

ವ||	ಅಮ್ಮಾ ಕೇಳ್ ನಿಮ್ಮ ಸಮ್ಮತಮಪ್ಪ ಪೃಥಿವ್ಯಾದಿ ತತ್ವಚತುಷ್ಟಯ ಸನ್ನಿಪಾತಮೆ ಚೈತನ್ಯಮಂ
	ಪುಟ್ಟಿಸುಗುಮಪ್ಪೊಡೊಲೆಯ ಕೆಚ್ಚಿನ ಮೃದ್ಭಾಜನದೆಸಱ ನೀರ ಬಾಣಸಿಗರುರಿಪುವ ಗಾಳಿಯ
	ಸಂಯೋಗದೊಳ್ ಚೈತನ್ಯಮದೇಕೆ ಪುಟ್ಟದು ಅಂತಲ್ತು ಕಾಯಾಕಾರಪರಿಣತ
	ಭೂತಸನ್ನಿಪಾತಂ ಚೈತನ್ಯಜನಕಮೆಂಬೆಯಪ್ಪೊಡೆ ಸಂಸ್ಕಾರ ನಿಮಿತ್ತದಿಂದೞಿಪಿದ ಶಬದ
	ನೆಲದ ಪೊತ್ತಿಸಿದ ಕಿಚ್ಚಿನ ತಳಿದ ನೀರ ತೀಡುವ ಗಾಳಿಯ ಸಂಯೋಗದೊಳ್
	ಚೈತನ್ಯೋತ್ಪತ್ತಿಯಾಗಲೆವೇೞ್ಕುಂ ಈ ಮಾತಮೋಘಂ ಮಂದರಾಚಳ ನಿಶ್ಚಳಮಿದಂ
	ಚಳಿಯಿಸಲ್ ನಿಮ್ಮ ನಚ್ಚಿನ ವಾಚಸ್ಪತಿಗಮಶಕ್ಯಮದಱಿಂದಂ ಪೃಥಿವ್ಯಾದಿ ಸಂಬಂಧಮಲ್ಲದೆ
	ಪೆಱತು ದರ್ಶನ ಜ್ಞಾನಲಕ್ಷಣಂ ಜೀವಾಭಿಧಾನಂ ತತ್ವಾಂತರಮೆಲ್ಲಾ ಕಾಲಮಂಟೆಂಬುದು
	ರ್ಕುಪಪತ್ತಿಯಾವುದೆನೆ ಜಾತಿಸ್ಮರರನೇಕರಾಮುಂ ನೀಮುಮಱಿಯೆ ತಮ್ಮ ಭವಾಂತರಂಗಳಂ
	ಪೇೞ್ದುದುಂ ಗ್ರಹಗ್ರಸ್ತಂ ಮಂತ್ರದಿನಾವೇಶಂಗೊಂಡು ತನ್ನ ಮುನ್ನಿನ ಭವದ ಪೆಸರಂ
	ನೆಗೞ್ತೆಯುಮಂ ಪೇೞ್ದುದುಮಾಬಾಲ ಗೋಪಾಲ ವೃದ್ಧಪ್ರಸಿದ್ಧಂ ಮತ್ತಂ ಸಾರ್ವಭೌಮರಪ್ಪ
	ಸಕಳಚಕ್ರವರ್ತಿಗಳಂ ಕಂಡು ಜಡಜನಂಗಳ್ ಮೊದಲಾಗಿದು ಮುನ್ನಿನ ಭವದೊಳ್
	ನೆರಪಿದ ಪುಣ್ಯದ ಫಲಮೆಂಬರ್

ಕಂ||	ಅದಱಿಂದಂ ಜೀವಾಭಾ
	ವದ ವಾದಂ ದರಿಯ ಮರನನೇಱಿದ ತೆಱನಂ
	ತದನವಲಂಬಿಸ ಬೇವುಗು
	ಮುದಯ್ಯ ಬುಧನಿಕರ ಕರ್ಣಶೂಲೋಪಮಮಂ		|| ೧೩೮ ||

ವ||	ಅದಲ್ಲದೆಯುಂ ಜೀವನಿಲ್ಲೆಂಬ ನಿನ್ನ ಪ್ರತಿಷೇಧೋಕ್ತಿಯಿಂದಮೆ ಜೀವಸಿದ್ಧಿ ಹೇಳಾಸಾಧ್ಯ
	ಮೆಂತೆನೆ ಉಳ್ಳುದನಲ್ಲದಾರ್ಗಮಿಲ್ಲೆನಲ್ ಬಾರದುಳ್ಳುದುಂ ಪರದ್ರವ್ಯ ಪರಕ್ಷೇತ್ರ ಪರಿಕಾಲ
	ಪರಭಾವದಿಂದಮಿಲ್ಲದಿರ್ಕುಂ ಸ್ವದ್ರವ್ಯ ಸ್ವಕ್ಷೇತ್ರ ಸ್ವಕಾಲ ಸ್ವಭಾವದಿಂದಮವಶ್ಯ
	ಮುಂಟಾಗದಿರದು ಮತ್ತ ಮೆತ್ತಾನುಮುಳ್ಳುದನಲ್ಲದಿಲ್ಲೆನಲ್ಬಾರದು ಎಂಬ ನಿಷೇಧವಚನಮನೆ
	ಪಿಡಿದು ಜೀವಸಿದ್ಧಿಗೆಯ್ವಡೆ ಗಗನಕುಸುಮಮನತ್ಯಂತಾ ಭಾವಮಂ ನಿಷೇಧಮಾತ್ರದಿಂದ

			- 207 -

	ಮುಂಟುಮಾಡಲಕ್ಕುಮೆ ಪೇೞಿಮೆಂಬಯಪ್ಪೊಡೆ ಅದು ಮುನ್ನಿನ ಸ್ವದ್ರವ್ಯ ಪರದ್ರವ್ಯಾದಿ
	ಚತುಷ್ಟಯದೊಳಡಂಗಿದುದು ಎಂತೆನೆ ಗಗನಕುಸುಮಂ ಕುಸುಮಕ್ಕೆ ಗಗನಮಲ್ಲದಲ್ಲದೆ
	ನಿಜಾಧಾರಾಧೇಯ ಸ್ಥಿತಿಯೊಳಲ್ಲದಿರ್ಕುಮೆ ಮತ್ತಮ ಪ್ರಸಿದ್ಧಾನಮಂ ಪಡೆದ ಪರಾರ್ಥಮಂ
	ಶಾಶ್ವತಮೆಂಬುದನುಕ್ತ ಸಿದ್ಧಮಲ್ಲದಂದಭಿಧಾನಂ ನಿರರ್ಥಕರಮುಮಾಧಾರರ
	ಹಿತಮುಮಕ್ಕುಮೆಂದುಮಿಲ್ಲದ ಪದಾರ್ಥಕ್ಕಭಿಧಾನಮನಿಡುವ ಮರುಳಾವೊಂ ವಸ್ತುಹೀನ
	ಮಭಿಧಾನಮುಂಟಕ್ಕುಮಪ್ಪೊಡೆ ಶಬ್ದಾರ್ಥಸಂಬಂಧಂ ಪಾರಿಪ್ಲವ ಪರಿಪ್ಲವಮಕ್ಕುಂ

ಮ||	ಅದಱಿಂ ಜೀವ ಪದಾರ್ಥಮಿಲ್ಲದಿರದಾ ಜೀವಕ್ಕಮೀ ಜನ್ಮಮೆಂ
	ಬುದುಮಾ ಮತ್ತಿನ ಜನ್ಮಮೆಂಬುದುಮನೇಕಂ ಜೀವತತ್ವಕ್ಕೆ ಪಾ
	ಪದೊಳಂ ಪುಣ್ಯದೊಳಂ ವಿಮಿಶ್ರಣದೊಳಂ ಜನ್ಮಾಳಿ ಸಲ್ಗುಂ ಸುಖ
	ಕ್ಕದೆ ದುಃಖಕ್ಕದೆ ಮಿಶ್ರಣಕ್ಕದೆ ಪದಂ ಸಂಸಾರಿ ಸಂಸಾರದೊಳ್		|| ೧೩೯ ||

ಕಂ||	ಸಮಕೊಂಡ ಪುಣ್ಯಮುಂ ಪಾ
	ಪಮುಮಿಲ್ಲದೊಡಾಳ್ದನಾಳ್ ಸರೋಗನರೋಗಂ
	ಶ್ರಮರಹಿತಂ ಕ್ಲೇಶಕೃತ
	ಶ್ರಮನೆಂಬೀಲೋಕಯಾತ್ರೆ ಕಿಡದೆ ಮಹಾತ್ಮಾ		|| ೧೪೦ ||

	ಆರಂಭಿಗನಾತ್ಮಂ ಸಂ
	ಸಾರಂ ಕೆಯ್ ಬಿತ್ತಿಯುಣ್ಬ ಫಲಮುಭಯಭವೋ
	ದಾರಂ ಬಿತ್ತು ಶುಭಾಶುಭ
	ಮೋರಂತಿರೆ ಬೆಳಪ ಬೆಳಸು ಸುಖದುಃಖಂಗಳ್		|| ೧೪೧ ||

ವ||	ಅದಱಿಂದಮಾತ್ಮವಚನಂ ಪ್ರಮಾಣಸಿದ್ಧಂಗಳಾಗಿ ಪದಾರ್ಥಂಗಳೆಲ್ಲಂ ಪ್ರತ್ಯಕ್ಷಂಗಳಲ್ಲದುವಿಲ್ಲ
	ಮಾಂಸನಯನಾ ವಿಷಯಮೆಲ್ಲಮಪ್ರತ್ಯಕ್ಷಮೆಂಬೀ ಜಡವಾದಮಂ ಕಂಡು ಕಂಡಲ್ಲದಱಿಯೆಂ
	ಎಂಬ ನಾಣ್ಣುಡಿಯಂ ಪೋಲ್ಕುಮೆಂಬುದುಂ ಪ್ರತಿಪಾದಿ ನಿರುತ್ತರನಾಗಿ ಪಕ್ಷಪರಿತ್ಯಾಗಂ
	ನಿಗ್ರಹಸ್ಥಾನಮೆಂಬುದುಱಿಂ ನಿಗ್ರಹಸ್ಥಾನಮನೆಯ್ದಿಯುಮಿರದೆ -

ಕಂ||	ಆಗಳವನೇಕಪಕ್ಷ
	ತ್ಯಾಗಂ ಕೆಯ್ಯಱಿಯೆ ಸುರಿಗೆವಿಸುಟೞಲಂಕಂ
	ಪೋಗದೆ ಕಟ್ಟಿದ ಸುರಿಗೆಯ
	ನಾಗಳ್ ಕಿೞ್ವಂತೆ ಸುಗತಮತಮಂ ಪಿಡಿದಂ		|| ೧೪೨ ||

ವ||	ಪಿಡಿದು ನಿಮ್ಮಾಗ್ರಹದಿಂದಂ ನಿಱಿಸಿದ ಪದಾರ್ಥಂ ಸುಖದುಃಖಹರ್ಷವಿಷಾದಂ
	ಗಳೊಳಾದುದೊಂದು ವಿಜ್ಞಾನ ಸಂತಾನಮಾದುದಲ್ಲದೆ ತದ್ವ್ಯತಿರಿಕ್ತಂ ಜೀವನೆಂಬುದಿಲ್ಲ
	ತದ್ಗ್ರಾಹಕಪ್ರಮಾಣಮಿಲ್ಲದುದಱಿಂದೆ ಪೂರ್ವಕಾಲಭಾವಿವಿಜ್ಞಾನಮುತ್ತರ ಕಾಲಾದಿ
	ಗಳೊಳ್ ನೆಗೆದು ಕ್ಷಣಿಕತ್ವದಿಂದಮಾಗಳಾ ವಿಜ್ಞಾನಂ ನಿಲ್ಲದಪ್ಪುದಱಿಂದಮಿನುತ್ತರಕಾಲತಾ

			- 208 -

	ಭಾವ ವಿಜ್ಞಾನಮುಂ ಪೂರ್ವಕಾಲತಾಭಾವವಿಜ್ಞಾನದೊಳ್ ಸಂಗತಮಲ್ಲದಱಿಂ
	ಪೂರ್ವೋತ್ತರಕಾಲವ್ಯಾಪ್ತಿ ಜೀವತತ್ವಮೊಂದುಂಟೆಂಬರದೊಂದುಮಿಲ್ಲ ಪ್ರತಿಕ್ಷಣಂ
	ವಿಶರಾರುಗಳ್ ಚಿತ್ತಕ್ಷಣಂಗಳ್ ಪೂರ್ವಾಪೂರ್ವ ಚಿತ್ತವಿಶೇಷಪ್ರಭವಂಗಳ್ ಪ್ರಬಂಧದಿಂದ
	ಪ್ರವರ್ತಿಸುವುವವನಱಿಯದ ಲೋಕಕ್ಕಾತ್ಮಾಭಿಮಾನಂ ಪುಟ್ಟುಗುಂ ಅದಱಿಂದಮಿನ್ನಪ್ಪೊಡಂ
	ಜೀವಸದ್ಭಾವಾಭಿಮಾನಮಂ ಬಿಸುಡುವುದು ರೂಪವೇದನಾವಿಜ್ಞಾನ ಸಂಜ್ಞಾನ ಸಂಸಾರ
	ಸಾರಗಳೆಂಬಯ್ದುಂ ಸ್ಕಂಧಂದಗಳ್ ದೀಪಶಿಖಾರೂಪದಿಂ ಕ್ಷಣಮಿಳಂಬಿಗಳದಱಿಂ
	ವಿಜ್ಞಾನಾಶ್ರಿತಂಗಳಪ್ಪ ಶರೀರೇಂದ್ರಿಯಬುದ್ಧಿಗಳೇಕಕ್ಷಣಾಂತರಾಳವರ್ತಿಗಳುತ್ತರಕ್ಷಣವ್ಯಪಾಯಿ
	ಗಳದರ್ಕೇಕಾತ್ಮಜಂ ಜೀವಮೆಂಬುದಾದುದೆನೆ ದರಹಸಿತವದನಾರವಿಂದನಾಗಿ ಸಮ್ಯಕ್ತ್ವ
	ಖಡ್ಗನಪ್ಪ ವಜ್ರಾಯುಧಂ

ಕಂ||	ಕವಳಂಗೊಂಡೊಡದು ಪ
	ತ್ತುವಿಡಿಸಿ ಪಕ್ಕಾದ ರೂಪನಡಸುವ ಕರಿಯಂ
	ತವನನವನೀಶನಿರದೆ
	ತ್ತಪೋಪೆಯೆಂಬಂತೆ ತಕ್ಕುಗಿಡೆ ಕಡುಗೆಯ್ದಂ		|| ೧೪೩ ||

	ಕ್ಷಣಿಕಪ್ರತಿಜ್ಞೆ ಜೀವನೊ
	ಳೊಣರದು ವಂಧ್ಯಾಸ್ತನಂಧಯಪ್ರತಿಮಮದಂ
	ಗುಣಿ ದೂಷಿಸೆ ಯುಕ್ತಿಗಳಿಂ
	ಕ್ಷಣಾರ್ಧಮುಂ ನಿಲ್ಲದಿಲ್ಲದಕ್ಕನುಮಾನಂ		|| ೧೪೪ ||

ವ||	ಅದೆಂತೆಂದೊಡೆ ವಿಜ್ಞಾನಕ್ಷಣಿಕವಾದಂ ಬಾಲಲೋಲ ಭಾಷಿತದಂತೆ ಪರಿಹಾಸಾಸ್ಪದ
	ಮಾದಪ್ಪುದೊಂದು ಕ್ಷಣಮಾತ್ರದಿಂದತ್ತ ಪರಮಾಣುಮಾತ್ರದಿಂ ನಿಲ್ಲದು ವಿಜ್ಞಾನವಾದದೊಳ್

ಮ||	ಸ್ಮರಬಾಣಾರ್ತವಿಟೀವಿಟಾಳಿಗೆ ವಿಯೋಗಂ ಪೂರ್ವಸಂಭೋಗ ಸಂ
	ಸ್ಮರಣಂ ದೂತನ ಕೆಯ್ಯೊಳಟ್ಟುವವಿನಾಣಂ ಕೂಟದುದ್ಯೋಗದಾ	
	ದರಮೀಯಲ್ ಪೆಸರ್ವೋದುದಂ ಕುಡುವ ಕೋಡೆಂದೀ ಸ್ವಸಂವಿತ್ಪರಂ
	ಪರೆ ಪೋಕುಂ ಪ್ರಳಯಕ್ಕೆ ತತ್ಕ್ಷಣಿಕ ಮಿಥ್ಯಾವಾದಿ ವಾದೀಂದ್ರರಿಂ		|| ೧೪೫ ||

ವ||	ಅದಲ್ಲದೆಯುಂ ಸುಗತಮತಾನುಸಾರಿಗಳ

ಮ||	ಮನಮೊಲ್ದಾತನನೆಯ್ದೆ ಜಾನಿಸುವುದುಂ ಮೆಲ್ಪುಂ ಶಿರಸ್ತುಂಡಮುಂ
	ಡನಮುಂ ಪಾತ್ರಕಷಾಯ ಚೀವರ ತಪೋನುಷ್ಠಾನಮುಂ ತತ್ವಭಾ
	ವನೆಯುಂ ಧ್ಯಾನಮುಮೆಂದುಮೊಂದುವವರಾ ರಾದ್ಧಾಂತಮುಂ ತತ್ತಪೋ
	ರ್ಜನಮುಂ ತುಪ್ಪದ ಕಾದ ಪಾಲವೊಲದೇಂ ಸಂಭಿನ್ನಸಂಯೋಗಮೋ		|| ೧೪೬ ||

ಕಂ||	ಸಮಯಿಗಳೊಳ್ ಜೀವಾಭಾ
	ವಮಿತ್ತ ಸೌಗತನೊಳತ್ತ ಚಾರ್ವಾಕನೊಳೀ

			- 209 -

	ಕ್ರಮದಿಂದಮವರ ಸಿದ್ಧಾಂ
	ತಮುಮವರ ಚರಿತ್ರಮುಂ ಸ್ವವಚನ ವಿರೋಧಂ		|| ೧೪೭ ||

ವ||	ಎಂದು ತಥಾಗತಮತಮಂ ತಿರಸ್ಕರಿಸಿ ತನ್ನೊಳಶಕ್ಯಾನುಷ್ಠಾನಕ್ಕೆ ಪೊಣರ್ದ ಲೋಕಾಯತ
	ಶಾಕ್ಯಮತಾವಲಂಬಿಯನವಿಲಂಬಿತಂ ಗೆಲ್ದು ಮತ್ತಮನೇಕೋಪಪತ್ತಿಗಳಿಂ ಚಾರ್ವಾಕ
	ಕಾರುಣಿಕವಾ ವದೂಕನಂ ಕರುಣರಸಾಸ್ಪದಂ ಮಾಡಿ

ಕಂ||	ಕಪಟವಟು ಪಟು ಮನೋಗ
	ರ್ವಪರ್ವತಂ ನುರ್ಗ್ಗಿ ನುರ್ಚುನೂಱಾದುದು ಭೂ
	ಮಿಪ ವಜ್ರಾಯುಧ ವಾಗ್ವ
	ಜ್ರಪಾತದಿಂ ನೆರೆದ ವಿದ್ವದಾಸ್ಥಾಯಿಕೆಯೊಳ್		|| ೧೪೯ ||

ವ||	ಅಂತಿನಿವಿರಿಯನುಂ ಚತುರಶ್ರಮನುಮಪ್ಪ -

ಕಂ||	ಪಂಡಿತನೊಡನಮೃತಾಕ್ಷರ
	ಗಂಡೂಷಮನುಗುಳ್ವ ತೆಱದನುಗ್ರಾಹಿಸೆ ಭೂ
	ಮಂಡಳಪತಿ ತಾರ್ಕಿಕರೆರ್ದೆ
	ಗೊಂಡುದುಪನ್ಯಾಸಮಾ ಸಭಾಮಂಡಳದೊಳ್		|| ೧೪೯ ||

ವ||	ಅಂತು ನಿರುತ್ತರನಾಗಿ ಪ್ರತಿವಾದೀಂದ್ರಂ ವನಪ್ರವಿಷ್ಟಕರೀಂದ್ರ ವಿಚ್ಛಿನ್ನ ಮದಸಲಿಲ
	ಪ್ರವಾಹನಾಗಿರ್ದೊಡಂಬಟ್ಟು ಕುಡಿಸೆ

ಕಂ||	ಜಯವಾದಮನಖಿಳ ಜಗ
	ಜ್ಜಯಪತ್ರಮನಪಕ್ಷಪತಿತರ್ ಕುಡೆ ಕೊಂ
	ಡಯನಯ ವಿನಯ ಪರಂ ಮಾ
	ಣಿಯನವಮನ್ನಿಸದೆ ವಿಭು ಕರಂ ಮನ್ನಿಸಿದಂ		|| ೧೫೦ ||

ವ||	ಅಂತಾತನ ಸಿಗ್ಗಂ ಕಳೆವುದುಂ ವಿಪ್ರಂ ಕಿಱುಕುಳನೊಳ್ ಪಡೆದ ಗೆಲ್ಲದಿಂದಂ ಪಿರಿಯನೊಳ್
	ಪಡೆವ ಸೋಲಮುತ್ತಮಮೆಂದು ಸಂತಸಂಬಟ್ಟು

ಕಂ||	ಉಪಸಂಹಾರಿಸಿ ಮಾನವ
	ವಪುವಂ ರವಿಗಡ್ಡಮಿರ್ದ ಮುಗಿಲ ನೆೞಲ್ ಬಂ
	ದಪಹರಿಸುವಂತೆ ಕಣ್ಣು
	ಳ್ಕೆ ಪರಂಜ್ಯೋತಿಃಸ್ವರೂಪಮಂ ಕೆಯ್ಕೊಂಡಂ		|| ೧೫೧ ||

ವ||	ಅಂತು ವೊರ್ಮೊದಲೆ ಭೂಮಿದೇವಂ ದೇವನಾಗಿ ಜೈನಶಾಸನಚೂಡಾಮಣಿಯಪ್ಪ
	ವಜ್ರಾಯುಧನಂ ಪೂಜಿಸಿ ಪೊಡೆವಟ್ಟು ಪೋಪುದುವೋಲಗದ ಸಭಾಸದರೀ ದಿವ್ಯನೇ
	ನೆಂಬನೇಕೆ ನಿಜಾಕೃತಿಸಂವೃತಿಯಿಂ ಬಂದು ನಿಮ್ಮೊಳ್ ನುಡಿದು ಸೋಲ್ತು ಪೋದೆನೆಂದು

			- 210 -

	ತನ್ನಂ ಬೆಸಕೊಳೆ ವಜ್ರಾಯುಧಂ ಲಬ್ದಾವಧಿ ಬೋಧ ಲೋಚನಂ ತಾನಪರಾಜಿತನೆ
	ನಾದಂದು ದಮಿತಾರಿಯ ಪಕ್ಷವಾಗಿ ಬಂದೆನ್ನೊಳ್ ಕಾದಿ ಸತ್ತನೀತಂ ಮಹಾಬಲನೆಂಬೊಂ
	ವಿದ್ಯಾಧರನನೇಕಭವಪರಿಭ್ರಮಣದಿಂ ಬಂದೀಶಾನಕಲ್ಪದೊಳ್ ಸಭೆಯೊಳೀಶಾನೇಂದ್ರನೆಂದು
	ಸಮ್ಯಗ್ದರ್ಶನಮಂ ಪೊಗೞ್ದುದರ್ಕೆ ದರ್ಕಂ ನುಂಗಿದಂತುದ್ಗ್ರೀವನಾಗಿ ಮತ್ಸರಪ್ರೇರಿತನೆಮ್ಮಂ
	ಸೋಲಿಸಲ್ ಬಂದು ತಾನೆ ಸೋಲ್ತು ಪೋದನೆನೆ ವಿಪಶ್ಚಿಜ್ಜನಮೊಂದೆ ಕೊರಲೊಳ್

ಕಂ||	ಮೊದಲೊಳ್ ಮುಳ್ ಮೇಗೆ ವಿಚಿ
	ತ್ರದಳಿತರಕ್ತಪ್ರಸೂನಮೆಂಬಿನಿತಱೊಳಾ
	ಗದು ಶಾಲ್ಮಲಿ ವನರುಹಮಾ
	ವುದಂತರಂ ನಿನಗಮಿದಿರ ವಾದಿಗಮಧಿಪಾ		|| ೧೫೨ ||

ವ||	ಎಂದು ಪೊಗೞೆ ಜೀವಸಿದ್ಧಿಪುರಸ್ಸರಂ ಸ್ವರ್ಗಾಪವರ್ಗಮಾರ್ಗಪ್ರಕಟನದಿನರ್ಹನ್ಮಾರ್ಗ
	ಪ್ರಭಾವನೆಯಂ ಮಾಡಿ ಪಾಪೇಭಕಂಠೀರವನಪ್ಪ ವಜ್ರಾಯುಧಂ ಸುಖದಿನರಸುಗೆ
	ಯ್ಯುತ್ತಿರ್ಪುದುಮೊಂದುದೆವಸಮೋಲಗದೊಳಾಯುಧಾಧ್ಯಕ್ಷಂ ಬಂದುಮರಸ ನಿದಿರೊಳ್
	ನಿಂದು -

ಉ||	ಆಯುಧಶಾಲೆಯೊಳ್ ಶತಸಹಸ್ರ ರವಿ ಪ್ರವಿಭಾಸಿ ದೇವ ಚ
	ಕ್ರಾಯಧಮಿಂದು ಬಂದು ನೆಲಸಿರ್ದುದು ಯಕ್ಷಸಹಸ್ರರಕ್ಷಿತಂ
	ನ್ಯಾಯವಿದಂ ವಿಧಿಕ್ರಮದಿನರ್ಚಿಸಿ ದಿಗ್ವಿಜಯಕ್ಕೆ ಪೋಪುದ
	ತ್ಯಾಯತ ಪುಣ್ಯಮುಂಮಧಿರಾಜನೆಯಿಂ ಸಲೆ ಚಕ್ರವರ್ತಿಯೈ		|| ೧೫೩ ||

ವ||	ಎಂದು ಬಿನ್ನಪಂಗೆಯ್ದು ಮಾಣ್ದ ಬೇಗದೊಳಾನಂದನೆಂಬೊಂ ಋಷಿನಿವೇಕನಿಂತೆಂದು
	ಬಿನ್ನಪಂಗೆಯ್ದು ಶ್ರೀನಿಲಯೋದ್ಯಾನದೊಳ್ -

ಕಂ||	ಸುರಪೂಜ್ಯಂಗಾ ಕ್ಷೇಮಂ
	ಕರಂಗೆ ಪುಟ್ಟಿದುದು ತನ್ಮನಃಪರ್ಯಯದಿಂ
	ದೆರಡೆನೆಯ ಸಮಯದೊಳ್ ಕ್ರಮ
	ಕರಣ ವ್ಯವಧಾನರಹಿತ ಕೇವಳಬೋಧಂ		|| ೧೫೪ ||

ವ||	ಎಂದು ಬಿನ್ನವಿಸುವುದುಮಿಭೇಂದ್ರಾರಾಶಿಪೀಠದಿಂದಮೆರ್ದೇೞಡಿಯಂ ನಡೆದು
	ಚರಾಚರಗುರುವಿರ್ದ ದೆಸೆಗೇೞಡಿಯಂ ನಡೆದೆಱಗಿ ಪೊಡೆವಟ್ಟಿರಡೊಸಗೆಯೊಳಂ ಮುಖ್ಯಂ
	ಗುರುವೆಂಬುದು ಬಗೆದು ಆನಂದಭೇರಿಯಂ ಪೊಸಯಿಸಲ್ವೇೞ್ದು ಋಷಿನಿವೇದಕನ ಮೊಗಮಂ
	ನೋಡಿ

ಕಂ||	ರಾಗದ ಪೊಱೆಯಿರೆ ಪೊತ್ತಿರ್
	ಲಾಗದವೋಲ್ ತನ್ನ ತೊಟ್ಟು ತುಡುಗೆಯನಾತಂ

			- 211 -

	ಗಾಗಳೆ ಕಳೆದಿತ್ತಂ ಕುಡು
	ವೀ ಗುಣಮೊಪ್ಪುವವೊಲೊಪ್ಪವಾಭರಣಂಗಳ್		|| ೧೫೫ ||

ವ||	ಅಂತಾತಂಗೆ ಮಚ್ಚುಗೊಟ್ಟು ವಂದನಾಭಕ್ತಿಗೆ ಪುರಾಂತಃಪುರ ಜನಸಮೇತಮಷ್ಟವಿಧಾ
	ರ್ಚನಾಪುರಸ್ಸರಂ ಜೈನ ಶಾಸನಚೂಡಾಮಣಿಯಪ್ಪ ವಜ್ರಾಯಧ ಪೋಗಿ ಸಮವಸುಣ
	ಭೂಮಿಯನೆಯ್ದಿ ಪಟ್ಟವರ್ಧನದಿಂದಮಿೞಿಯೆ

ಕಂ||	ಮಾನಸ್ತಂಭದಿನಭವಾ
	ಸೀನ ಶ್ರೀಮಂಡಪಂಬರಂ ಕ್ರಮದಿಂದಂ
	ಭೂನಾಥಂ ಪೊಕ್ಕಂ ಭ
	ವ್ಯಾನಂದನ ಸಮವಸರಣಭೂಮಂಡಳಮಂ		|| ೧೫೬ ||

	ಚಿತ ವಿಶ್ವಕರ್ಮ ಪರಿನಿ
	ರ್ಮಿತಕೃತಿಯಂ ತ್ರಿಃಪ್ರದಕ್ಷಿಣಂಗೆಯ್ದು ಮಹೀ
	ಪತಿ ಗಂಧಕುಟಿಯನಾಜಿನ
	ಪತಿಯಿದಿರೊಳ್ ನಿಂದು ವಿನಯವಿನಮಿತಮಕುಟಂ		|| ೧೫೭ ||

ಮ||	ಪಗೆವಂಗಂ ಕೆಳೆಯಂಗಮಾರ್ದ್ರ ಮತಿಯಂ ತ್ವನ್ಮೂರ್ತಿ ತೀರ್ಥೇಶ ಮಾ
	ಡುಗುಮಾಳೋಚಿಸೆ ನಿನ್ನ ತತ್ವಮವಿ ಸಂವಾದಂ ದುರಾಪಂ ಗುಣಾ
	ಬ್ದಿ ಗಭೀರಂ ಭವದೀಯಮೆಂದವಿತಥಾಳೋಪೋತ್ಕರಂ ರೂಪವ
	ಸ್ತುಗುಣ ಸ್ತೋತ್ರದಿನಂದು ಬಂದಿಸಿದನಾ ಪಾಪೇಭಕಂಠೀರವಂ		|| ೧೫೮ ||

			- ಗದ್ಯ -
			  ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ವಿದ್ಯಾನಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ಅಷ್ಟಮಾಶ್ವಾಸಂ

			- 212 -

			ನವಮಾಶ್ವಾಸಂ

ಕಂ||	ಶ್ರೀನಾರೀಪತಿ ಬಂದಿಸಿ
	ಮಾನಿತಗಣಧರಯತೀಂದ್ರರಂ ಪರಮದಯಾ
	ಧೀನ ಜಿನಧರ್ಮರಂ ಮ
	ತ್ತಾ ನೃಪತಿ ವಿದಿಷ್ಟಕೋಷ್ಠವಿಷ್ಟರದಿಂದಂ		|| ೧ ||

ವ||	ಎೞ್ದು ಭಗವದರ್ಹತ್ಪದಾರವಿಂದ ವಂದನಾನಂತರಂ ಗಣಧರದೇವರಂ ಬಂದಿಸಿ
	ಸಮವಸರಣಮಂ ಪೊಱಮಟ್ಟು ಪಟ್ಟವರ್ಧನಮನೇಱಿ ಬಂದು ರತ್ನಸಂಚಯಪುರಮಂ
	ಪೊಕ್ಕು ಚಕ್ರರತ್ನಮಂ ಪೂಜಿಸಿ ತದನಂತರಂ ಪುರಾತನ ಚಕ್ರವರ್ತಿಗಳ ನಿಯಮದಿಂ
	ದಿಗ್ವಿಜಯಕ್ಕೆ ಪೊಱಮಟ್ಟನೇಕ ವ್ಯಂತರಾಮರರುಮಂ ರಜತಾಚಳದುಭಯಶ್ರೇಣೀನಿವಾಸಿ
	ಗಳಪ್ಪ ಗಗನಚರರುಮಂ ಬಾಯ್ಕೇಳಿಸಿ ಮಗುೞ್ದು ಬಂದು

ಮ||	ಸ್ಮಯವದ್ಭೂಮಿಪರಿತ್ತ ವಿತ್ತನಿಕರಂ ಬೆನ್ನಿತ್ತ ಗೆಲ್ಲಂ ನಿಜಾ
	ಜ್ಞೆಯನಾಂತೊಂದೞಿಯೋಲೆಗೇ ದೊರೆಯರುಂ ಮೂವಿಟ್ಟಗಂ ಪೂಣ್ದುತೊ
	ರ್ಮೆಯ ಮೆಯ್ ದಿಗ್ವಿಜಯಕ್ಕೆ ನೇರ್ಪಡುವಿಂ ವಜ್ರಾಯುಧಂ ರತ್ನಸಂ
	ಚಯಮಂ ಹಾರದ ನಾಯಕಂ ಪುಗುವವೋಲ್ ಪೊಕ್ಕಂ ಸ್ಫುರತ್ತೇಜದಿಂ		|| ೨ ||

ವ||	ಅಂತು ಸಕಳಚಕ್ರವರ್ತಿ ಷಟ್ಖಂಡಾವನಿಯಂ ಬಾಯ್ಕೇಳಿಸಿ ಪೊೞಲಂ ಪೊಕ್ಕಿರ್ದೊಂದು
	ದೆವಸಂ ವಿಚಿತ್ರ ಚಿತ್ರಶಾಲ್ಯಾಭ್ಯಂತರ ವ್ಯವಸ್ಥಿತ ಮೃಗೇಂದ್ರಾಸನದೊಳಿಗೆ

ಕಂ||	ಗಗನಚರನೊರ್ವನಮರಾ
	ಪಗೆ ಬೆನ್ನೊಳ್ ಬರೆ ಭಗೀರಥಂ ಬರ್ಪವೊಲ
	ಭ್ರಗಮನೆ ಭಾಮಿನಿ ಬೆಂಕೊಳೆ
	ಪುಗುತಂದಂ ಸಕಳಚಕ್ರವರ್ತಿಯ ಸಭೆಯಂ		|| ೩ ||

ವ||	ಅಂತು ಕಿೞ್ತ ಬಾಳುಮತ್ತಪರಮುಂ ಬೆರಸು ಮಿೞ್ತುದೇವಯಂತೆ ಬೆನ್ನಟ್ಟಿ ಮುಟ್ಟುವ
	ಖೇಚರಿಯಂತೆ ನಿಮಿರಲಾಱದೆ ಚರಣಂ ಶರಣಮೆಂದು ಸಕಳಚಕ್ರವರ್ತಿಯ ಮುಂದೆ
	ಕುಳ್ಳಿರ್ಪುದುಮಾ ವಿಯಚ್ಚರಕಾಂತೆಯುಂ ಚತುರಂತಕ್ಷಿತೀಶ್ವರಂಗೆ ಪೊಡೆವಟ್ಟು

ಕಂ||	ಕಾಯಲ್ತಕ್ಕುದೆ ದೋಷಿಗೆ
	ಕಾಯಲ್ತಕ್ಕುದೆ ದಲಿವನನವನೀಶ್ವರ ನೀಂ
	ಕಾಯದಿರೆನೆಯೆನೆ ನಭದಿಂ
	ದಾಯಡೆಗೆ ಜರನ್ನಭಶ್ಚರಂ ಮತ್ತೊರ್ವಂ		|| ೪ ||

			- 213 -

ವ||	ಮುದ್ಗರಸನಾಥಹಸ್ತಂ ಬಂದು ಮಹೀವಲ್ಲಭಂಗವನತನಾಗಿ ಬೞಿಯಮವರಿರ್ವರ
	ಕೋಪಸಂಬಂಧಮಂ ಬಿನ್ನಪಂಗೆಯ್ದಂ ವಿಜಯಾರ್ಧ ದಕ್ಷಿಣಶ್ರೇಣಿಯ ಶುಕ್ಲಪ್ರಭಮೆಂಬ
	ಪೊೞಲನಾಳ್ವೆನಾಂ ಪ್ರಭಂಜನನೆಂಬೆನೆನಗಮೆನ್ನಯ ಪೆಂಡಿತಿ ಶುಭಕಾಂತಿಗಂ ಪುಟ್ಟದಳೀಕೆ
	ಶಾಂತಿಮತಿಯೆಂಬೊಳ್

ಕಂ||	ಮುನಿಸಾಗರಗಿರಿಯೊಳ್ ಮ
	ತ್ತನುಜೆಯೆ ನಿರವದ್ಯವಿದ್ಯೆಯಂ ಸಾಧಿಸೆ ಯೌ
	ವನ ರೂಪವಿಭ್ರಮಂಗಳ್
	ಮನಕ್ಕೆವರೆ ಗೆಯ್ದನಂತರಾಯಮನೀತಂ		|| ೫ ||

ವ||	ಅಂತು ಪ್ರಜ್ಞಪ್ತಿವಿದ್ಯಾಲಾಭಾಂತರಾಯಮಂ ಮಾಡಲೀತನೆತ್ತಿಕೊಂಡುಪಸರ್ಗಮಂ
	ಸಂಸಾರನಿಸರ್ಗಮೆಂದು ನಿಶ್ಚಳಿತೆ ಸೈರಿಸಿ ವಿದ್ಯಾರಾಧನದೊಳ್ ಚಿತ್ತಮಂ ನಿಱಿಸಿ -

ಉ||	ಸಾಧಿಸಿ ವಿದ್ಯೆಯಂ ತನಗೆ ಮಾಡಿ ಸದೋಷನಿವಂ ದಲಸ್ಮದಾ
	ರಾಧನವಿಘ್ನಕಾರಿ ರಿಪುವೆಂದಸಿಖೇಟಕಹಸ್ತೆ ತೂಳ್ದಿದಳ್
	ಚೋದಿತತತ್ವ ನಿನ್ನ ಮಱೆಯಂ ಪುಗೆ ನಿನ್ನಯ ರೂಪು ವಿಶ್ವವಿ
	ದ್ಯಾಧರ ಭೂಮಿಗೋಚರಕಿರೀಟಶಿಖಾಮಣಿಚುಂಬಿತಕ್ರಮಾ		|| ೬ ||

ವ||	ಆನುಂ ಮದೀಯಪುರದೊಳಿರ್ದೆನ್ನ ಮಗಳಂ ನೋಡಲವಳೋಕಿನೀವಿದ್ಯೆಯನಟ್ಟಿದೊಡದು
	ನೋಡಿ ಬಂದೀ ವ್ಯತಿಕರಮನೆನಗೆ ಪೇೞ್ವುದುಂ ಬೆನ್ನನೆ ಬಂದೆನೆಂದಬುದಂ ಪ್ರಯುಕ್ತಾವಧಿ
	ಬೋಧಂ ಚಕ್ರವರ್ತಿಯುಂ ಮುಗುಳ್ನಗೆ ನಕ್ಕು -

ಮ||	ಭವವಾರ್ಧಿ ಪ್ರತಿಮಗ್ನ ಜೀವನಿವಹಂ ಪ್ರೇಮಾನುಬಂಧಂ ಮನೋ
	ಭವರಾಗಶಯಮಂ ನಿಮಿರ್ವ ಭವಸಂತಾನಂಗಳೊಳ್ ಕೂರ್ಪ ಕೂ
	ಡುವ ತ ಳ್ತಿರ್ಪ ಬಯಕ್ಕೆಯಂ ಬಯಸುಗುಂ ನಿಷ್ಕಾಮರೇಗೆಯ್ದುಮೊ
	ಲ್ದವರೇನಿತ್ತೊಡಮೊಲ್ಲರಿಂತು ವಿಪರೀತಂ ದೇಹಿ ಮೋಹೋದಯಂ		|| ೭ ||

ವ||	ಎಂಬುದಂ -

ಕಂ||	ಅವಧಿಜ್ಞಾನಾಸ್ತಿತ್ವಮ
	ನವಧಾರಿಸಿ ಸಕಲ ಚಕ್ರವರ್ತಿಯ ಸಚಿವ
	ಪ್ರವರಂ ಬೆಸಗೊಳೆ ಖೇಚರ
	ಭವಮಾಲೆಯನೋಳಿಯಿಂ ಜಗತ್ಪತಿ ಪೇೞ್ಗುಂ		|| ೮ ||

ವ||	ಈ ಜಂಬೂದ್ವೀಪದೈರಾವತಕ್ಷೇತ್ರದ ಗಾಂಧಾರವಿಷಯದ ವಿಂಧ್ಯಪುರಮನಾಳ್ವ ವಿಂಧ್ಯ
	ಸೇನಂಗಂ ಸುಲಕ್ಷಣೆಗಂ ನಳಿನಕೇತುವೆಂಬೊಂ ಮಗನಾದೊಂ ಮತ್ತಾಪುರದೊಳ್
	ಧರ್ಮಪ್ರಿಯನೆಂಬೊಂ ಪರದಂಗಂ ಶ್ರೀದತ್ತೆಗಂ ಪುಟ್ಟಿದ ದತ್ತನೆಂಬೊಂ ಮಗನಾತನಜನಕಂ -

ಕಂ||	ಪ್ರಿಯಕಾರಿಣಿಯೆಂಬೊಳನ
	ನ್ವಯವೃದ್ಧಿಗೆ ಮದುವೆಮಾಡೆ ವನಕೇಳಿಗ ತ

			- 214 -

	ತ್ಪ್ರಿಯೆವೆರಸು ದತ್ತನಿರೆ ಶೋ
	ಭೆಯನೊಳಕೊಂಡುದು ಮನೋಹರೋದ್ಯಾನವನಂ		|| ೯ ||

ವ||	ಆ ಮನೋಹರೋದ್ಯಾನಕ್ಕೆ ವಂದು

ಕಂ||	ಪ್ರಕಟಿತ ವಿಳಾಸನಧಿರಾ
	ಜಕುಮಾರಂ ನಳಿನಕೇತು ಕಂಡವರಂ ತ
	ತ್ಸುಕುಮಾರಾಂಗಿಗೆ ಸೋಲ್ತೆೞೆ
	ದುಕೊಂಡನನ್ಯಾಯವೃತ್ತಿಯಿಂ ಕೋಮಳೆಯಂ		|| ೧೦ ||

	ಪ್ರಿಯಕಾರಿಣಿಯಂ ಕೊಳೆ ತ
	ತ್ಪ್ರಿಯಂಗೆ ದತ್ತಂಗೆ ಜೈನದೀಕ್ಷಾಂಗನೆ ತ
	ತ್ಪ್ರಿಯೆಯಾದಳ್ ತತ್ವವಿನಿ
	ಶ್ಚಯಮೆ ಮನಂಬುಗೆ ಮುದಂ ಮನಂಬೊಕ್ಕಪುದೇ		|| ೧೧ ||

ವ||	ಅಂತು ಪರಿಚ್ಛೇದಿಸಿ ಸುಭದ್ರಸೂರಿಸನ್ನಿಧಾನದೊಳ್ ನಿರ್ಗ್ರಂಥರೂಪಮಂ ತಾಳ್ದಿ
	ಮುನಿಪದಾಭರಣಪರಿಣಿತನಾಗಿ ನೆಗೞ್ದಾಯುರವಸಾನದೊಳ್ ವಿದ್ಯಾಧರಲೀಲೆಗೆ ನಿದಾ
	ನಂಗೆಯ್ದು ಮುಡುಪಿ ಜಂಬೂದ್ವೀಪದ ಪೂರ್ವವಿದೇಹದ ಸಾಕೇತವಿಷಯದ ವಿಜಯಾ
	ರ್ಧದುತ್ತರಶ್ರೇಣಿಯ ಕಾಂಚನಪುರಮೆಂಬ ಪೊೞಲರಸಂ ಮಹೇಂದ್ರನೆಂಬೊನುಭಯ
	ಶ್ರೇಣಿಗಳನಾಳ್ದೊಂ

ಕಂ||	ವಿದ್ಯಾಧರರಾಜಂ ತ
	ದ್ವಿದ್ಯಾಧರಿ ಪವನವೇಗೆ ತತ್ಪ್ರಿಯಸುತನೀಂ
	ವಿದ್ಯಾಧರನದು ಪೋಯ್ತಾ
	ವಿದ್ಯಾಧರ ರಾಜಸುತೆಯ ಕತೆಯಂ ಕೇಳಿಂ		|| ೧೨ ||

ವ||	ಈ ವಿಯಚ್ಚರಿಯುಂ ಪ್ರಿಯಕಾರಿಣಿಯಾದಂದು ನಳಿನಕೇತುವುಂ ತಾನುಂ ಪ್ರಾಸಾದದು
	ಪರಿಮಭೂಮಿಯೊಳ್ ಇರ್ದು ದಿಶಾವಲೋಕನಂಗೆಯ್ಯುತ್ತಿರೆಯೊಂದು ಮಣಕಕ್ಕೆ

ಕಂ||	ಎರಡುಂ ವೃಷಭಂಗಳ್ ಮ
	ಚ್ಚರದಿಂ ಪೋರ್ದಧಿಕನೂನನಂ ಕೊಲೆ ಕಂಡಾ
	ನರಪತಿಗೆ ನಳಿನಕೇತುಗೆ
	ದೊರೆಕೊಂಡುದು ಚಿತ್ತವೃತ್ತಿಯೊಳ್ ನಿರ್ವೇಗಂ		|| ೧೩ ||

ವ||	ಪ್ರಿಯಕಾರಿಣಿ ಯೆನ್ನಾಣ್ಮನುಂ ಬಲ್ಲಿದನಾದೊಡೆನ್ನುಮನಿಂತೆ ಕೊಂದಿಕ್ಕಿಯುಂ ನಿನ್ನುಮನಿಂತೆ
	ಕೊಲ್ವನಕ್ಕುಂ ತಿರ್ಯಾಗ್ಜಾತಿಗೆಲ್ಲಮಿನಿವಿರಿದು ಸ್ತ್ರೀಪ್ರತಿಬದ್ಧಂ ಮುಳಿಸೆಂದೊಡೆ ಮಾನಿಸರ್
	ಸಾಮರ್ಥ್ಯಮುಳ್ಳೊಡೆ ಕಿಱಿದಱೊಳ್ ಮಾಣರದೇ ಕಾರಣದಿಂ

			- 215 -

ಮ||ಸ್ರ||	ದಯಿತಾ ಸಂಬಂಧಬಂಧಂ ಭವಪರಿಣತಿ ತನ್ಮೂಲಮೀ ಬೇವಸಂ ನಿ
	ಶ್ಚಯಮೆಂದಾತಂ ತೊಡರ್ಪಂ ಬಿಡಿಸಿ ಕಿಡಿಸಿ ದುರ್ಮೋಹಮಂ ಪೋಗಿ ಧರ್ಮ
	ಪ್ರಿಯರೆಂಬಾಚಾರ್ಯರಂ ಬಂದಿಸಿ ಗಳಿತಮದಂ ದೀಕ್ಷೆಗೊಂಡೆಯ್ದಿ ಘಾತಿ
	ಕ್ಷಯಮಂ ಕೈವಲ್ಯಬೋಧಾಸ್ಪದಮನನಘಮಂ ಗೆಲ್ದು ನಿರ್ಮೋಹನಾದಂ		|| ೧೪ ||

ವ||	ಪ್ರಿಯಕಾರಿಣಿಯುಮಾತನ ವಿಯೋಗದುಃಖದಿಂ ಸುಸ್ಥಿತಾಭಿಧಾನಾರ್ಯಿಕಾಸಮಕ್ಷದೊಳ್
	ದೀಕ್ಷೆಯಂ ಕೆಯ್ಕೊಂಡು ಚಾಂದ್ರಾಯಣಮಂ ನೋಂತು ಮುಡುಪಿ ಬಂದೀ ಪ್ರಭಂಜನ
	ವಿಯಚ್ಚರಂಗೆ ಮಗಳ್ ಶಾಂತಿಮತಿಯಾದಳ್ ಇನ್ನೀ ಭವದೊಳ್ ತಪಂಬಟ್ಟು ಮುಕ್ತಾವಳೀ
	ತಪಸ್ತಪನತಾಪದಿಂ ಸಮಾಧಿಮರಣದಿಂದೀಶಾನಕಲ್ಪದೊಳ್ ಕನಕಪ್ರಭನೆಂಬೊಂ
	ದೇವನಾಗಿ ಬಂದಿಲ್ಲಿ ಪುಟ್ಟ ಮುಕ್ತನಕ್ಕುಮೆಂದು ಚಕ್ರವರ್ತಿ ಪೇೞ್ವುದುಂ ಮೂವಱುಮತ್ಯಂತ
	ಸಂವೇಗಪರರಾಗಿ ಕ್ಷೇಮಂಕರತೀರ್ಥಕರಪಾದಪಾರ್ಶ್ವದೊಳ್ ಜೈನದೀಕ್ಷಿತರಾದರಿಂತು

ಕಂ||	ಆ ನೆರವಿಗಂ ಮಹಿಪತಿಗ
	ತಾನಾಗತ ವರ್ತಮಾನ ವಿಷಯಾವಧಿ ವಿ
	ಜ್ಞಾನಮನವಯದಿಂ ಮೆಱೆ
	ದಾನಂದಾಮೃತಕಲೋದಯಾಚಲನಾದಂ		|| ೧೫ ||

ವ||	ಆಗಿ ಸಾಮ್ರಾಜ್ಯಶ್ರೀಯನನುಭವಿಸುತ್ತುಮಿರೆ ವಿಜಯಾರ್ಧಾದ್ರೀಂದ್ರ ದಕ್ಷಿಣಶ್ರೇಣಿಯ
	ಶಿವಮಂದಿರ ಪುರಮನಾಳ್ವೊಂ ಮೇರುಮಾಳಿಗಂ ತದ್ವಲ್ಲಭೆಯಮಿತಮಾಳಿಗಂ ಪುಟ್ಟಿದ
	ಕನಕಮಾಳೆಯನವರಮ್ಮಂ ನವ ಯೌವನಪ್ರಾಪ್ತೆಯಂ ನೋಡಿ

ಚಂ||	ಅಭಿನವ ಮಾಳತೀ ಮುಕುಳಮಾಲೆವೊಲುತ್ತಮ ಸೌರಭೋತ್ತಮ
	ಪ್ರಭೆ ನರಲೋಕದೊಳ್ ಕನಕಮಾಳೆ ಪೆಱಂಗೆಣೆಯಲ್ಲದೀ ಜಗ
	ತ್ಪ್ರಭುವಿನ ಚಕ್ರವರ್ತಿಯ ನೆಗೞ್ತೆಯಮಮ್ಮನುಮಂಗಜನ್ಮಸ
	ನ್ನಿಭನುಮುದಾತ್ತನುಂ ಕನಕಶಾಂತಿ ದಲಾ ವಿಭುಗೀವುದೀಕೆಯಂ		|| ೧೬ ||

ವ||	ಎಂದು ನಿಶ್ಚಿತಮನಸ್ಯರಾಗಿ ಬಯಸಿ ಬಂದು ಕೂಸಂ ಕುಡೆ ಕನಕಾಶಾಂತಿ ಕನಕಮಾಳೆಯಂ
	ಮದುವೆನಿಂದ ಕೆಲವು ಡೆವಸದಿಂ ರಜಾತಾದ್ರೀಂದ್ರ ದಕ್ಷಿಣಶ್ರೇಣಿಯ ಪೃಷತ್ಕಾರ
	ಪುರಮನಾಳ್ವೊಂ ಜಯಸೇನಂಗ ಜಯಾಂಗನೆಗಂ ಪುಟ್ಟಿದ ವಸಂತಸೇನೆಯು ಸೋದರಳಿಯಂ
	ಹಿಮಚೂಳಂಗೆ ಕುಡಲೆಂದಿರ್ಪುದುಂ

ಶಾ||	ಎಂತೆಂತೇೞ್ಗೆಯ ಜವ್ವನಂ ನಱೆಗುಮಂತಂತೊಪ್ಪೆ ಲಾವಣ್ಯಮೆಂ
	ತೆಂತುದ್ದಾನಿಯ ಹಾವ ಭಾವ ರಸಮಂತಂತೆಯ್ದೆ ಶೃಂಗಾರಮೆಂ
	ತಂತಾ ಲೋಲವಿಲೋಚನ ಪ್ರಸರಮಂತಂತಾಗೆ ಸೌಂದರ್ಯಮೋ
	ರಂತಾ ಕಾಂತೆಗನಂತರಂ ನೆಱೆಯೆ ತಾಯುಂ ತಂದೆಯುಂ ನಿಚ್ಚಲುಂ		|| ೧೭ ||

			- 216 -

ವ||	ಗುಜಿಗುಜಿಗೊಂಡು ಪರ್ಯಾಳೋಚಿಸಿ ಮನಂ ಮುಗುೞ್ದೀಕೆಗೀತನನುಸಾರಿಯಲ್ಲನೆಳಲತಿಕೆಯ
	ತಳ್ವಿಂಗೆಳಮಾವೆ ದೊರೆಯೆಂಬಂತೆ ಬಸಂತಸೇನೆಗೆ ಚಕ್ರವರ್ತಿಯ ಕೊಂಡಾಟದಾ ಮಮ್ಮಂ
	ಕನಕಶಾಂತಿಯೆ ತಕ್ಕನೆಂದೞ್ತಿಯೊಳಾ ಕನ್ನೆಯಂ ಕನಕಶಾಂತಿಯೊಳ್ ನೆರಪಿದನಂತು ಕನಕಶಾಂತಿ
	ಕುಮಾರನಾ ಯಿರ್ವರರಸಿಯರೊಳಂ ವಿಷಯಸುಖಮನನುಭವಿಸುತ್ತುಮಿರ್ದೊಂದು
	ದೆವಸಂ ಕ್ರೀಡಾ ನಿಮಿತ್ತಂ ತುಹಿನಮಹೀಧರಕ್ಕೆ ಪೋಗಿ ತದದ್ರೀಂದ್ರೋಪತ್ಯಕಾ
	ಶೋಕತರುತಳಶಿಲಾಪಟ್ಟಕದೊಳಿರ್ದ ವಿಪುಳಮತಿಮುನೀಂದ್ರರಂ ಕಂಡೆಱಗಿ ಪೊಡೆವಟ್ಟು
	ಧರ್ಮಮಂ ಕೇಳ್ದು ಸಂಸಾರ ಶರೀರ ಭೋಗ ವೈರಾಗ್ಯಭಾವನೆ ಚೇತೋಗತಮಾಗೆ
	ಕನಕಶಾಂತಿ

ಕಂ||	ಮೆಱೆಯದೆ ವಿಭವಮನಱಿವಂ
	ಮೆಱೆದುಂ ಧೀರತೆಯನಪ್ಪು ಕೆಯ್ದುಂ ಮತಿ ಕ
	ಣ್ದೆಱೆದಿರೆ ಜಿನೇಂದ್ರದೀಕ್ಷೆಯ
	ಮಱೆವೊಕ್ಕಂ ಬೇಗಮಾಜವಂಜವಭಯದಿಂ		|| ೧೮ ||

ವ||	ಅಂತು ಕನಕಶಾಂತಿ ಪಾಪೋಪಶಾಂತಿಗೆಂದು ತ್ರೈಲೋಕ್ಯೇಶ್ವರರೂಪಮಂ ಧರಿಯಿಸುವುದು
	ಮಾತನಿರ್ವರರಸಿಯರುಂ ರತ್ನಸಂಚಯಕ್ಕೆ ಬಂದು ರತ್ನತ್ರಯಭೂಷಿತರಾಗಿ ವಿಮಳಮತಿಮುನಿ
	ಸನ್ನಿಧಾನದೊಳ್ ಸುಮತ್ಯರ್ಜಿಕಾನುಗ್ರಹಪರಿಗೃಹೀತ ಪರಮ ತಪೋವೃತ್ತೆಯಾದರಂತೆ

ಕಂ||	ಪ್ರಮದೋತ್ತಮೆಗಾಣ್ಮನ ದೆ
	ಯ್ವಮೆ ದೆಯ್ವಂ ಪತಿಯ ಮತಿಯೆ ಮತಿ ಗಂಡನ ಧ
	ರ್ಮಮೆ ಧರ್ಮಂ ಭರ್ತೃವ ತ
	ತ್ವಮೆ ತತ್ವಂ ಕುಮತನಿರತೆಯೇಂ ಕುಲವಧುವೇ		|| ೧೯ ||

ವ||	ಇತ್ತ ಕನಕಶಾಂತಿ ತಪೋಧನನುಂ ಧ್ಯಾನಾನಲಸಂಧುಕ್ಷ್ಯಮಾಣ ದಾರುಣ ದುರಿತಾರಣ್ಯನಾಗಿ
	ಯೋಗದೊಳಿರೆ ತತ್ತಪೋಗ್ರಹಣಮನಱಿದು ಹೇಮಚೂಳಂ ಮುನ್ನಿನ ಸ್ತ್ರೀಳೋಲತೆಯ
	ಮುಳಿಸು ಕಾರಣಮಾಗುಪಸರ್ಗಂಗೆಯ್ಯಲ್ ಪ್ರಾರಂಭಿಸುವುದುಂ

ಕಂ||	ಉಪಸರ್ಗಮಿದು ವಿಶೇಷಣ
	ದುಪಸರ್ಗಂ ಮತ್ಪ್ರಶಂಸೆಗೆನುತ್ತುಗ್ರತಪೋ
	ಧಿಪನುಱೆಸೈರಿಸಿದಂ ಶುಭ
	ವಿಪಾಕಕೃತಶಾಂತಿ ಕನಕಶಾಂತಿ ಮುನೀಶಂ		|| ೨೦ ||

	ಧರಣೀಂದ್ರಂ ಪದ್ಮಾವತಿ
	ವೆರಸು ವಿಹಾರಿಸುವೊನೆಯ್ದೆ ಕಂಡುಪಸರ್ಗ
	ಸ್ಥಿರಯೋಗಿಗೆಱಗಿ ಖಚರನ
	ನುರಗಾಕೃತಿಯಿಂದಮಣಲೊಳಡಸುವ ಪದದೊಳ್		|| ೨೧ ||

			- 217 -

ವ||	ಹಿಮಚೂಳಂ ಕುರುಳ್ಪರಿಯೋಡಿದನಿತ್ತ ಶಾಂತಾಂತರಂಗಂಗೆ ಕನಕಶಾಂತಿಮುನಿ ಮುಖ್ಯಂಗೆ
	ಪೊಡೆವಟ್ಟು ಧರಣೀಂದ್ರಂ ಪೋಗೆ ತಮ್ಮನೀಂದ್ರಂ ಪರ್ಯಾಪ್ತಯೋಗಂ ಕೆಯ್ಯನೆತ್ತಿಕೊಂಡು
	ಯಥೋಕ್ತವಿಹಾರದಿಂ ಮಾಸೋಪವಾಸದ ಪಾರಣೆಯೊಳ್ ರತ್ನಪುರಮಂಚರಿಗೆವುಗೆ
	ತತ್ಪುರಾಧೀಶಂ ದೃಢಧೃತಸೇನಂ ನಿಲ್ಲಿಸಿ ನಿಱಿಸಿ ಭಕ್ತಿಪೂರ್ವಕದಿಂದಮಾಹಾರಂಗುಡೆ
	ಕೊಂಡು ಭಟ್ಟಾರಕನುಮಾತನಂ ಪರಸಿ ಬಿಜಯಂಗೆಯ್ವುದುಮಾತನ ಮನೆಯೊಳ್

ಕಂ||	ಪಂಚಾಶ್ಚರ್ಯಂಗಳ್ ಸುರ
	ರಿಂಚರದೊಡನೊಡ ನೆಗೞ್ದುವುತ್ತಮದಾನಂ
	ಸಂಚಿತ ಸುಕೃತಂಗಲ್ಲದ
	ಸಂಚಿತಸುಕೃತಂಗೆ ಬಯಸೆ ಸಮನಿಸಿದಪುದೇ		|| ೨೨ ||

ವ||	ಆ ಮುನಿನಾಥನುಂ ತತ್ಪುರಪೂರ್ವದಿಗ್ಭಾಗದ ಸುರಸಂಪಾತಮೆಂಬುದ್ಯಾನದೊಳಿರುಳ್
	ಪ್ರತಿಮಾಯೋಗದೊಳಿರೆ ಬಂದು

ಮ||	ಹಿಮಚೂಳಂ ಯಮಕೋಪಲೀಲನುಪಸರ್ಗಂಗೆಯ್ಯೆ ಬಾಹ್ಯಪ್ರಪಂ
	ಚಮನಾತ್ಮಾಶ್ರಿತಮಂ ಬಿಸುಟ್ಟಿರೆ ಜಿನೇಂದ್ರೋಕ್ತಂ ವಿಶುದ್ಧಾಂತರಂ
	ಗಮನೇಕಾತ್ಮಕಮುರ್ಚೆ ಸುತ್ತೞಿಯೆ ಕರ್ಮಧ್ಯಾನಬಂಧಂ ಕ್ರಮ
	ಕ್ರಮದಿಂದಾದುದು ಕೇವಲಾವಗಮದಿಂ ತ್ರೈಲೋಕ್ಯವಿಕ್ಷೋಭಣಂ		|| ೨೩ ||

ವ||	ಅಂತು ಕನಕಶಾಂತಿಮುನಿರಾಜಂ ಕೇವಲಬೋಧಪ್ರದ್ಯೋತಕ್ಕಾದಿತ್ಯನಾಗೆ ಚತುರ್ನಿಕಾಯಾ
	ಮರಕೋಟಿ ವಂದನಾಭಕ್ತಿಗೆ ವರೆ ಹಿಮಚೂಳಂ ಕಳದೊಳೆತ್ತುಂಗೋಲ್ವೋದ
	ಭಕ್ತಚೂಲನಂತೆಱಂಕೆವಿಸುಟ್ಟು ಕನಕಶಾಂತಿಮುನೀಂದ್ರ ಕೇವಳಿಗಳ ಪೊಱಅಡಿಗಳೊಳಂ
	ಮಣಿಮಯಮಕುಟಮಲೆಯೆ ಮೊೞ್ಗಿ ಪೊಡೆವಟ್ಟು ಭವ್ಯತಾಪ್ರತೀತ್ವನಿಶ್ಚಯಮನೀಯೆ
	ದೀಕ್ಷೆಯಂ ಕೆಯ್ಕೊಂಡು ಯುಕ್ತಾಚರಣದಿನಂತ್ಯದೊಳ್ ಸಮಾಧಿವಡೆದು ಮುಡುಪಿ
	ಶತಾರಕಲ್ಪದೊಳ್ ಸಾಮಾನಿಕ ದೇವನಾದೊಂ ಇತ್ತ ಋಷಿನಿವೇದಕಂ ಸುರಸಂಪಾತದೊಳ್
	ಕನಕಶಾಂತಿಮುನೀಂದ್ರಂ ಕೇವಲಜ್ಞಾನಭಾನೂದಯಾಚಲನಾದನೆಂದು ಬಿನ್ನವಿಸುವುದುಂ
	ಚಕ್ರವರ್ತಿ

ಕಂ||	ಮತ್ಪೌತ್ರನಾದನಖಿಳಜ
	ಗತ್ಪತಿ ಮರದಾವಗೊಂಬು ಪಣ್ತೊಡಮೇನು
	ದುತ್ಪನ್ನಾನಂದಂ ತ್ರಿಜ
	ಗತ್ಪೂಜ್ಯಂಗಿೞಿದು ಪೀಠದಿಂ ಪೊಡೆವಟ್ಟಂ		|| ೨೪ ||

ವ||	ಋಷಿನಿವೇದಕಂಗೆ ತುಷ್ಟಿದಾನಂಗೊಟ್ಟು ಭೇರಿಯಂ ಪೊಯ್ಸಿ ಪಲವುತೆಱದರ್ಚನೆಗಳ್ವೆರಸು
	ವಂದನಾಭಕ್ತಿಗೆ ಪೋಗಿ ಕನಕಶಾಂತಿ ಕೇವಳಿಗಳ ಪಾದಪಯೋಜಾತಂಗಳ್ಗೆಱಗಿ ಪೊಡೆವಟ್ಟು
	ತ್ರಿಕರಣ ಶುದ್ಧಿಯಿಂದಮರ್ಚಿಸಿ ಧರ್ಮಶ್ರವಣಾನಂತರಂ ತ್ರಿಃಪ್ರದಕ್ಷಿಣಂಗೆಯ್ದು ಬರೆವರೆ
	ಮನದೊಳ್

			- 218 -

ಕಂ||	ಸುತನ ಸುತನಾಗಿಯುಂ ಮ
	ತ್ಸುತಂಗಮೆನಗಂ ಚರಾಚರಕ್ಕಂ ಗುರುವಾ
	ದತಿಶಯ ಪುಣ್ಯದ ಬೆಳಸ
	ದ್ವಿತೀಯಮೇಂ ಪೆಂಪೊ ಕನಕಶಾಂತೀಶ್ವರನಾ		|| ೨೫ ||

ವ||	ಎಂದು ಬಗೆಯುತ್ತುಂ ತನ್ನ ಭೋಗಕಾಂಕ್ಷೆಗೆ ತಾನೆ ಕೊಕ್ಕರಿಸುತ್ತುಂ ಬಂದು ರಾಜಧಾನಿಯಂ
	ಪೊಕ್ಕಹರ್ನಿಶಮದುವೆ ನಿರ್ವೇಗಕಾರಣಮಾಗೆ ಸಂಸಾರಕಾರಣ ಪರಿತ್ಯಾಗನಿಮಿತ್ತಂ

ಕಂ||	ನಿಧಿ ದುಸ್ತರಜನ್ಮಾಂಭೋ
	ನಿಧಿ ಕರ್ಮಕ್ಷಯ ವಿರೋಧಮವರೋಧಂ ಶ್ರೀ
	ವಧು ಕುಲಟಾವಧುವೆಂಬೊಂ
	ದಧಮತೆ ತಳ್ತತ್ತು ಚಕ್ರವರ್ತಿಯ ಬಗೆಯೊಳ್		|| ೨೬ ||

ವ||	ಅಂತಸಾರಸಂಸಾರಸ್ವರೂಪಮನಱೆದು ತಱಿಸಂದು ಪಾಪೇಭಕಂಠೀರವನಪ್ಪ ವಜ್ರಾಯುಧಂ
	ನಿಜಪ್ರಿಯಸುತಂಗೆ ಪಟ್ಟಂಗಟ್ಟಿ ಕ್ಷೇಮಂಕರ ತೀರ್ಥಕರ ಪರಮದೇವರ್ ಗುರುಗಳಾಗೆ

ಕಂ||	ಮಹಿಪತಿಭೋಗಪ್ರಕರಣಮ
	ನಹಿಪತಿಭೋಗೋಪಮಾನವೆಂದಱಿದಂತ
	ರ್ಬಹಿರರ್ಥನಿಚಯಮಂ ತೊಱೆ
	ದಹೀನಜೈನೇಂದ್ರರೂಪಮಂ ಕೆಯ್ಕೊಂಡಂ		|| ೨೭ ||

ವ||	ಅಂತು ಮೂಸಾಸಿರ್ವರ್ ಮಹೀನಾಥರೊಡನೆ ಜಿನನಾಥರೂಪಮಂ ತಾಳ್ದಿ
	ತಪಕ್ಕುಪಯೋಗ್ಯಮಪ್ಪ ಕ್ರಿಯಾಕ್ರಮಮೆಲ್ಲಮನಾತ್ಮೀಯಂಮಾಡಿ ಗಣಪೋಷಣಾನಂತರಂ
	ಏಕವಿಹಾರಿಯಾಗಿ ವಿಹಾರಿಸುತ್ತುಂ ಸಿದ್ಧಾಚಳದ ಮೇಗೆ ಸಂವತ್ಸರಾವಧಿಯಪ್ಪುತ ಷ್ಟ
	ಪ್ರತಿಮಾಯೋಗದೊಳಿರೆ ತ್ರಿಪೃಷ್ಠನ ಕೆಯ್ಯೊಳ್ ಸತ್ತಶ್ವಗ್ರೀವನ ಮಕ್ಕಳಮಿತತೇಜಂಗಿದಿರ್ಚಿ
	ಸತ್ತಂಬರಚರರ್ ಭವನವಾಸಿಗಳೊಳನಂತವೀರ್ಯನುಂ ಮಹಾಬಲನುಮೆಂಬ
	ಪೆಸರೊಳಸುರರಾಗಿ ಪುಟ್ಟಿ ಭೌಮವಿಹಾರಾರ್ಥಂ ಪೋಗಿ ವಜ್ರಾಯುಧಮುನೀಂದ್ರನ
	ಮೇಗೆ ವಿಮಾನಂ ಪಾಱದಿರೆ ವಿಭಂಗಜ್ಞಾನದಿನಱಿದು ಮುನಿದು

ಚಂ||	ಇೞಿದು ವಿಮಾನದಿಂ ಪರಮಯೋಗಿಗೆ ಯೋಗನಿಯೋಗಘಾತಮಂ
	ಘೞಿಯಿಸೆ ರಂಭೆಯೆಂಬಳ ತಿಲೋತ್ತಮೆಯೆಂಬಳ ಬರ್ಪುದರ್ಕೆ ತ
	ಲ್ಲೞಿಸಿ ಭಯಾಕುಳರ್ ಪೆಳಱೆ ದೇವವಿಳಾಸಿನಿಯರ್ ವಿಶೋಧಿ ಪೊಂ
	ಪುೞಿಯೆನೆ ತನ್ಮುನೀಶ್ವರನನರ್ಚಿಸಿ ಪೂಜಿಸಿ ಪೋದರನ್ನೆಗಂ		|| ೨೮ ||

ವ||	ಇತ್ತ ಸಹಸ್ರಾಯುಧಂಗೆ ವಜ್ರಾಯುಧಮುನೀಂದ್ರ ತಪಃಪ್ರಭಾವಮನರಣ್ಯಾಚರರಱಿಪೆ
	ಹರ್ಷಾಶ್ರುವಿಮಿಶ್ರವಿಲೋಚನಂ ಬಂದು ಬಂದಿಸಿ

ಕಂ||	ಸತಿ ವಿಸುಟಳಲೊಳಮೆ ಲತಾ
	ಕೃತಿಯಿಂದಡರ್ವಂತೆ ಮೆಯ್ಯನಡರ್ದುವು ಪಲವುಂ

			- 219 -

	ವ್ರತತಿಗಳಪ್ಪಿದವೊಲಿಳಾ
	ಸತಿ ಮೆಯ್ಯಂ ಪುತ್ತು ಪತ್ತಿ ಮೆತ್ತಿದುವೆನಿತುಂ		|| ೨೯ ||

ವ||	ತದ್ರೂಪಾದರ್ಶನಮೆ ತನಗೆ ವೈರಾಗ್ಯನಿಮಿತ್ತಮಾಗಿ ಪ್ರೀತಿಂಕರನೆಂಬ ನಿಜತನೂಜಂಗೆ
	ರಾಜ್ಯಭಾರಮನಿತ್ತು ಪಿಹಿತಾಸ್ರವ ಗುರುಗಳ ಪಾದಪದ್ಮಸಮೀಪದೊಳನೇಕ
	ರಾಜಸಮಾಜಂಬೆರಸು ಸಹಸ್ರಾಯುಧಂ ಜಿನೇಶ್ವರ ರೂಪಮಂ ತಾಳ್ದಿ ದುಶ್ಚರ ತಪಶ್ಚರಣ
	ಪರಿಣತ ನಿಹಿತ ವಿಹಾರನಾಗಿ ಮುನಿವೃಂದಕ್ಕೆ ಪಡಿಚಂದಮಾಗಿ ನೆಗೞುತ್ತಿರೆ ಮತ್ತಿತ್ತ
	ಸಿದ್ಧಾದ್ರೀಂದ್ರದೊಳ್

ಕಂ||	ಪ್ರಾಯೋಪಗಮನದಿಂ ವ
	ಜ್ರಾಯುಧಮುನಿ ತೊಱೆದು ಮುಡುಪಿ ಬಂದುಪರಿಗ್ರೈ
	ವೇಯಕಪರಾರ್ಥ್ಯಮಣಿಕಿರ
	ಣಾಯತದೀಪ ಪ್ರದೀಪ ಕಬಳಿತ ತಮದೊಳ್		|| ೩೦ ||

ವ||	ಪ್ರೀತಿಂಕರ ವಿಮಾನದೊಳ್ ಮೂವತ್ತೊಂದು ಸಾಗರೋಪಮಮುಮಮಿತ ತೇಜ
	ವಿಕ್ರಮಾಭಿಧಾನಮುಮಹಮಿಂದ್ರ ಪರಮೈಶ್ವರ್ಯಮುಂ ದೊರೆಕೊಳೆ ಸುಖಾತ್ಮನಿರೆ

ಕಂ||	ನೆಗೞ್ದೀಷತ್ಪ್ರಾಗ್ಬಾರಾ
	ಖ್ಯಗಿರೀಂದ್ರದ ಶಿರದೊಳಾ ಸಹಸ್ರಾಯುಧ ಯೋ
	ಗಿಗಳುಂ ಬಿಸುಟರ್ ಪ್ರಾಯೋ
	ಪಗಮನದಿಂ ತಮ್ಮ ಪೊತ್ತ ತನುವಿನ ಪೊಱೆಯಂ		|| ೩೧ ||

ವ||	ಅಂತು ಶರೀರಭಾರಮನಿೞಿಪಿ ನೀರೊಳ್ ಮಣ್ಣಪೆಟ್ಟೆಯಂ ಪತ್ತುವಿಟ್ಟ ಕಳಮಕಣಿ
	ಶದಂತೂರ್ಧ್ವಗತಿಸ್ವಭಾವನಿರತನಾಗಿ ಸಹಸ್ರಾಯುಧನುಂ ವಜ್ರಾಯುಧನುಂ ಪುಟ್ಟಿದ
	ವಿಮಾನದೊಳ್ ಕಾಂತಿಪ್ರಭನೆಂಬೊನಹಮಿಂದ್ರನಾದನಿಂತು

ಕಂ||	ಬೞಿವೞಿಯನೆ ಪೋಗದೊಡೆಳೆ
	ಪೞಿಗಂ ಸುರಕೋಟಿ ನಗುಗುಮೆಂದಾತನ ಪೊಂ
	ಪುೞಿ ವೋದಲಂಪುವೋಲ್ ಬಂ
	ದುೞಿಯನೆ ಬೆಂಬೆನ್ನನಿಂತು ಕೂರ್ತರುಮೊಳರೇ		|| ೩೨ ||

ವ||	ಅಂತು ಸಾರ್ಧ ಪಂಚದಶಮಾಸನಿಶ್ವಾಸನುಮೇಕತ್ರಿಂಶದಂಭೋನಿಧಿಮಿತಜೀವಿತನುಮಾಗಿ
	ಸಹಾಯೋತ್ತಮನಮಿತವಿಕ್ರಮನುಂ ತಾನುಂ ಅಗಲದಿರೆ ನಿರಂತರಮಮಿತವಿಕ್ರಮದೇವಂ
	ಭಗವದರ್ಹದ್ದೇವನಪ್ಪ

ಉ||	ದೇವರ ದೇವನೊಳ್ ಭವಭವಾಳಿಯೊಳ್ ಬಗೆಯಾಗೆ ತತ್ವಮಂ
	ಭಾವಿಸಿಯುಂ ತಗುಳ್ದಱುತು ಸೇವಿಸದೊಯ್ಯನೆ ದೇವಸೌಖ್ಯಮಂ
	ಸೇವಿಸಿಯುಂ ಕಷಾಯಮೊಗೆಯುತ್ತಿರೆ ಪೋದ ಪರಾರ್ಥ್ಯವಸ್ತ್ರದಂ
	ತಾವಿಭುಗಾದುದಂದು ವಿಶದಂ ಬಹಿರಂಗಮುಮಂತರಂಗಮುಂ		|| ೩೩ ||

			- 220 -

ವ||	ಅಂತು ಪೊಱಗಣೊಳಗಣೆರಡುಂ ಲೇಶ್ಯಾಶುದ್ಧಿಯಂ ತಾಳ್ವಿ ತೞತೞಿಸಿ ಶೀತಳತಳದೊಳಗೆ
	ಬಳ್ವಳ ಬೆಳೆದು ಪೊಳೆವನೇಸಱಂ ಸೆಱೆಗೆಯ್ವ ಮಣಿಕುಟ್ಟಿಮ ಭೂಮಿಭಾಗದೊಳಮಮಿತ
	ವಿಕ್ರಮ ದೇವನ ದಿವ್ಯಚ್ಚಾಯೆ ಪ್ರತಿಬಿಂಬಿಸೆ ಬಿಸಿಲುಗೊಂಡು ಸೋಂಕಿಱಿದ ಕಣ್ಣೞ್ವಂತುಳ್ಕೆ
	ಪ್ರೀತಿಂಕರ ವಿಮಾನದೊಳಿಂತು ಕಲ್ಪೋತ್ತರಾಮರರ್

ಚಂ||	ಸಹಜ ವಿಭೂಷಣ ಪ್ರತತಿ ಪಲ್ಲವಮಿಲ್ಲದ ದಿವ್ಯದೇಹ ಸ
	ನ್ನಿಹಿತಪಹಾಸ್ಯವೆಂಬ ಪೆಸರಿಲ್ಲದೆಯಾಡುವ ಕೋಟಿಯಿಲ್ಲದು
	ಸ್ಸಹತರ ಕಾರ್ಯಪರ್ಯವಸಿತಾಂತರಮಿಲ್ಲಿನಿಸಿಲ್ಲ ಚಿಂತೆ ದು
	ರ್ವಹಮಹಮಿಂದ್ರರೇಂ ಸುಖದ ಲೆಪ್ಪಮೊ ಪುಣ್ಯದ ಚಿತ್ರಕರ್ಮಮೋ		|| ೩೪ ||

ಕಂ||	ಕೊಳೆ ನೋಡುವ ಕಣ್ಗಳಸುಂ
	ಗೊಳೆ ದಿವ್ಯಶರೀರಮಂತಮಲ್ಲದೆಯುಂ ತಾಂ
	ತೊಳತೊಳತೊಳಗೆ ನಿಶಾಕರ
	ವಿಳಂಬಿಯಾಯ್ತಮಿತ ವಿಕ್ರಮಪ್ರಭೆ ದಿವದೊಳ್		|| ೩೫ ||

ವ||	ಅಂತಮಿತ ವಿಕ್ರಮದೇವಂ ಸುಖೈಕಾಂತವೇದಿಯಪ್ಪುದಱಿನಱಿಯಲಾಗದಂತಿರೆ

ಚಂ||	ಸೊಗಯಿಪ ಜವ್ವನಂ ನೆಱೆದ ರೂಪು ನಿಸರ್ಗಮನೋಹರಂ ಮುಗು
	ಳ್ನಗೆ ಸವಿಳಾಸ ಮೋದಮೊಡವುಟ್ಟಿದುವಿನ್ನಿವು ನಿಟ್ಟೆಯೆಂಬ ದಂ
	ದುಗಮೆರ್ದೆಯುರ್ಚೆ ಮಾಗಿಯ ಪಗಲ್ ತವುವಂತಿರೆ ನೋಡೆ ನೋಡದ
	ನ್ನೆಗಮಹಮಿಂದ್ರರಾಯು ತವುತಂದುವು ನಿಂದುವೆ ಕಾಲಸಂಖ್ಯೆಯೊಳ್		|| ೩೬ ||

ವ||	ಅನಂತರಂ ನಿಜ ಜೀವಿತಾವಧಿಯನಱಿದರ್ಹತ್ತತ್ವನಿಷ್ಠರಾಗಿ

ಕಂ||	ಮುಳಿಸಿಲ್ಲದೆ ಮುಳಿಸಿಂಗೆರ್ದೆ
	ಗೊಳೆ ವಿಬುಧರ್ ಧ್ಯಾನಶಿತಖಡ್ಗದಿನಘಸಂ
	ಕುಳಮೆಯ್ದೆ ಬೆದಱೆ ನೆಲೆಯಿಂ
	ಪೊಳರ್ದಿಂಬಾಗಿಱಿದರಿರ್ವರುಂ ಸುರಭಟರುಂ		|| ೩೭ ||

	ಕೊರಗಿದರೆ ಮೆಯ್ಯನಿನಿಸಗಿ
	ದರೆ ಅವರ್ಗಳ್ ದೇವಲೋಕ ಸುಖದೊಳ್ ಮನಮಿ
	ಟ್ಟರೆ ಮಱುಭವಕ್ಕೆ ಕಣ್ಣಿ
	ಟ್ಟರೆ ಮುಡುಪಿದರಮರರಿರ್ವರುಂ ನಿರಪೇಕ್ಷರ್		|| ೩೮ ||

ವ||	ಅಂತಲ್ಲಿಂ ಪರಿಚ್ಯುತರಾಗಿ ಬಂದೀ ಜಂಬೂದ್ವೀಪದ ಪೂರ್ವವಿದೇಹದ ಸೀತಾನದಿಯ
	ಬಡಗಣ ತಡಿಯ ಪುಷ್ಕಲಾವತೀವಿಷಯದ ಪುಂಡರೀಕಿಣೀಪುರಮನಾಳ್ವೊಂ

ಕಂ||	ಅತಿಶಯಪುಣ್ಯಂ ಗರ್ಭಾ
	ವತರಣ ಜನ್ಮಾಭಿಷೇಕ ನುತಕಲ್ಯಾಣ

			- 221 -

	ದ್ವಿತಯಮನೆಯ್ದಿರ್ದ ಜಗ
	ತ್ಪತಿ ಘನರಥನಭಿಮುಖಂ ವಿಮೋಹಾಂತರಥಂ		|| ೩೯ ||

ವ||	ಆ ಪುಣ್ಯಾಂಕುರಪಾಕಪ್ರರೋಹಾಯಮಾಣನುಮಪ್ಪ

ಕಂ||	ಪರಮೇಶ್ವರಂಗೆ ಬಗೆಗೊಂ
	ಡರಸಿಯರವರಿರ್ವರತ್ಯಪೂರ್ವಾಕೃತಿ ಭಾ
	ಸುರೆಯರ್‌ ಪಿರಿಯರಸಿ ಮನೋ
	ಹರೆ ಕಿಱಿಯಳ್ ಪ್ರೀತಿಮತಿ ಪತಿವ್ರತೆ ಧರೆಯೊಳ್		|| ೪೦ ||

	ಅಪ್ರಮಿತಪುಣ್ಯರಮರರ
	ತಿ ಪ್ರಿಯರಂದಗಲದಮಿತವಿಕ್ರಮನುಂ ಕಾಂ
	ತಪ್ರಭನುಂ ಘನರಥ ತೀ
	ರ್ಥಪ್ರಭುಗಂ ತತ್ಪ್ರಿಯಾದ್ವಯಕ್ಕಮುದಾತ್ತರ್		|| ೪೧ ||

	ಕ್ರಮದೆ ಮನೋಹರೆಗಂ ಪ್ರೀ
	ತಿಮತಿಗಮಱಿವೊಡನೆ ಪುಟ್ಟೆ ಪುಟ್ಟಿದರಮರೋ
	ತ್ತಮರಗ್ರತನೂಭವರಾ
	ಗಿ ಮೇಘರಥ ದೃಢರಥಾಭಿಧಾನಾನೂನರ್‌		|| ೪೨ ||

ವ||	ಅಂತು ಘನರಥತೀರ್ಥಕರ ರಾಜ್ಯಕಾಲ ಕಲ್ಪಭೂರುಹಕ್ಕೆ ಪುಟ್ಟಿ ತಂದೆಯ ಪರಮೌದಾರಿಕ
	ಶರೀರ ಬಾಹುಯುಗಳದಂತೆ ಜವ್ವನಂ ನೆಱೆದಿರೆ ಪಿರಿಯ ಮಗನಂ -

ಚಂ||	ಘನರಥನೆಂದು ಮೇಘರಥನಂ ಪ್ರಿಯಮಿತ್ರೆಯೊಳಂ ಮನೋಹರಾ
	ವನಿತೆಯೊಳಂ ವಿವಾಹವಿಧಿಯಿಂದೊಡಗೂಡಿ ಸುರೇಶ್ವರಂ ವಿಲೋ
	ಕನದಿನಹೀಶ್ವರಂ ವಿಭವವರ್ಣನೆಯಿಂದೆ ಧನೇಶ್ವರಂ ವಿನೂ
	ತನ ಧನದಾನದಿಂ ನೆರೆದರೇಂ ಸಲೆ ಮೇಘರಥಂ ಸಪುಣ್ಯನೋ		|| ೪೩ ||

ವ||	ಅಲ್ಲಿಂ ಬೞಿಯಂ

ಕಂ||	ಸುಮತಿಗತಿ ಸುಮತಿ ಪುನರು
	ಕ್ತಮೆನ್ನದರೆ ಸುಮತಿಯೆನಿಪ ದೃಢರಥನುಮನಾ	
	ಸುಮತಿಯೊಡನೆರಪಿದಂ ಗುರು
	ಸುಮತಿಯ ಮತಿ ದೃಢರಥಂಗಮಿರ್ಮಡಿಸುವಿನಂ		|| ೪೪ ||

ವ||	ಅಂತು ಪಿರಿಯ ಮಗಂಗೆ ಪ್ರಿಯಮಿತ್ರೆಯುಂ ಕಿಱಿಯ ಮಗಂಗೆ ಸುಮತಿಯುಮಗ್ರಮಹಿಷೀ
	ಪದದೊಳ್ ನಿಲೆ ಮೇಘರಥಕುಮಾರಂ ಬೆರಸೊಂದು ದೆವಸಂ ಘನರಥ
	ಮಹಾಮಹೀಪಾಲನೊಡ್ಡೋಲಗಮಂ ಪೊಱಮಟ್ಟೊಂದು ರಥ್ಯಾಶೋಭಾವಬದ್ಧ
	ವಂದನಮಾಲಾಲಂಕೃತ ಪ್ರದೇಶದೊಳ್

			- 222 -

ಕಂ||	ಕಿಡಿಗುಟ್ಟಿದ ತೆಱದಿಂ ಕಡಿ
	ಗಡಿಯಾಗಿರೆ ಪೋರ್ವುವೆರಡು ಕೋೞಿಗಳಂ ಕಂ
	ಡೆಡೆಯಿಂ ಭವಮಂ ಭೂಪತಿ
	ನಡೆ ನೋಡಿ ತದೀಯ ಕೋಪಹೇತುವನಱಿದುಂ		|| ೪೫ ||

ವ||	ಅಂತು ತನ್ನ ಪೆರ್ಮಗಂ ಮೇಘರಥನವಧಿಜ್ಞಾನಮನಾಸನ್ನವರ್ತಿಗಳಱಿಯಲೆಂದಾ
	ತಾಮ್ರಚೂಳಂಗಳ್ ನಿಂದು ನೀಡುಂ ಪೋರ್ವ ಮುಳಿಸುಮನೆನಿತು ಪೋೞ್ತು ಪೋರ್ದುಂ
	ಸೆರಗುವಾರ್ದು ವಿಶ್ರಮಿಸದ ಜಿತಶ್ರಮತೆಯುಮಂ ಬೆಸಗೊಳೆ ವಿನಯ ವಿನಮಿತೋತ್ತ
	ಮಾಂಗಂ ಮೇಘರಥನಿಂತೆಂದು ಪೇೞಲ್ ತಗುಳ್ದಂ

ಕಂ||	ಈ ಜಂಬೂದ್ವೀಪ ಮಹೀ
	ಭ್ರಾಜಿತ ಭರತಕ್ಕೆ ರತ್ನಪುರಮಾಸ್ಯಂ ತ
	ದ್ರಾಜಂ ವಿಜಯಂಧರನಧಿ
	ರಾಜಮನೋನಳಿನನಿಳಯೆ ವಸುಮತಿಯೆಂಬಳ್		|| ೪೬ ||

ವ||	ಆ ಪೊೞಲೊಳ್ ಕಾಷ್ಟಭಾರಂಗಳಂ ತಂದು ಮಾಱಿ ಬಾೞ್ವಧನ್ಯನುಂ
	ಭದ್ರನುಮೆಂಬೊರಿರ್ವರ್ ಕುಡಿಯರರೊರ್ಮೆ ನಡೆವ ಭಂಡಿಗಳ್ ಶ್ರೀನದೀತೀರದಿಟ್ಟೆಡೆ
	ಯೊಳೊಂದುಂದು ಸೋಂಕಿ ಮುಱಿಯೆ ಮುನಿದಿರ್ವರುಮೊಂದೋರೊರ್ವರನಿಱಿದು
	ಸತ್ತು ವಿಂಧ್ಯಾಟವೀ ನಿಕಟದ ಜಂಬೂನದಮೆಂಬ ನದಿಯ ತಡಿಯೊಳ್ ಮದಾಂಧಗಂಧ
	ಸಿಂಧುರಂಗಳಾಗಿ

ಕಂ||	ಕರಿಣಿಯ ಕಾರಣದಿಂ ಮದ
	ಕರಿಗಳ್ ವೈಭಾವದಿಂದೆ ತಮ್ಮೊಳಗತ್ಯಾ
	ಸುರಮಾಗೆ ಪೋರ್ದು ಸತ್ತು
	ತ್ತರ ಕೌಸಲವಿಷಯಮಾದಯೋಧ್ಯಾಪುರದೊಳ್		|| ೪೭ ||

ವ||	ಶತ್ರುಂಜಯ ಮಹೀಪಾಲಗೋಮಂಡಳಿಗಂ ನಂದಿಮಿತ್ರನ ಗೋಮಂಡಳದೊಳೊರ್ಮೆ
	ಪೋರಿಗಳಾಗಿ ರಾಜಮಂದಿರದ ಸಿರಿಯಬಾರದೊಳ್ ಪೋರ್ದು

ಕಂ||	ಮಿಳಿಯಿಕ್ಕಿ ತೆಗೆಯೆಯುಂ ಕರ
	ಮೊಳಸೋರದೆ ಖಂಡಖಂಡಮಾಗಿಱಿದು ಕುಳಾ
	ಚಳಮೆ ಕುಲಾಚಳದೊಳಸುಂ
	ಗೊಳೆ ಪೋರ್ವವೊಲಣ್ಮಿ ಪೋರ್ದು ಕೊಂದಂದೊಂದಂ		|| ೪೮ ||

	ಆ ಪುರದೊಳ್ ತಗರಾಗಿ ಮ
	ಹೀಪಾಳನ ಮುಂದೆ ಪೋರ್ದು ಸತ್ತಲ್ಲಿಂ ಬಂ
	ದೀ ಪೊೞಲೊಳ್ ಕೋೞಿಗಳಾ
	ಗೀಪೋರ್ವುವೆ ವಿದಿತವೇದ್ಯ ವಿದ್ಯಾತಿಶಯಾ		|| ೪೯ ||

			- 223 -

ವ||	ಇನ್ನಿವಱ ಪೋರ್ದು ಜವಂಗಿಡದೆ ಪಪ್ಪುಕವಾದಂದಮುಮಂ ಕೇಳೀ ಜಂಬೂದ್ವೀಪದ
	ಭರತಕ್ಷೇತ್ರದ ವಿಜಯಾರ್ಧ ಪರ್ವತದ ದಕ್ಷಿಣಶ್ರೇಣಿಯ ಹಿರಣ್ಯಪುರಮನಾಳ್ವ
	ಗರುಡವೇಗಂಗಂ ತದೀಯ ಪ್ರೀತಿಭೂಮಿ ಪ್ರೀತಿಷೇಣೆಗಂ ಮಕ್ಕಳಿಂದ್ರತಿಲಕನುಂ ನಭಸ್ತಿಲಕನು
	ಮೆಂಬಿರ್ವರೊರ್ಮೆ

ಮ||	ಸುರವತ್ಸುಂದರ ಕಂದರೋದರದಳನ್ಮಂದಾರ ಭೂಜಕ್ಕೆ ಮಂ
	ದರಶೈಲಕ್ಕೆ ಜಿನೇಂದ್ರಪೂಜೆಗೆ ಜಿತಾತ್ಮರ್ ಪೋಗಿ ಕಂಡಲ್ಲಿ ಸಾ
	ಗರಚಂದ್ರಾಖ್ಯಮುನೀಂದ್ರರಂ ವಿನಯದಿಂದಂ ಬಂದಿಸರ್ದಂಬರೇ
	ಚರಪುತ್ರರ್ ಬೆಸಗೊಂಡರಾತ್ಮಭವಮಂ ಧರ್ಮಶ್ರವಾನಂತರಂ		|| ೫೦ ||

ವ||	ಬೆಸಗೊಂಡೊಡವರ್ ಬೆಸಸಿದರ್ ಧಾತಕೀಷಂಡದ ಮೂಡಣ ಮಂದರೈರಾವತದ
	ಪೃಥಿವೀತಿಲಕ ಪುರಮನಾಳ್ವ ಅಭಯಘೋಷಂಗಂ ತನ್ಮನೋಹರಲತಾಕೃತಿ ಕನಕಲತೆಗಂ
	ಮಕ್ಕಳ್ ಜಯಂತನುಂ ವಿಜಯನುಮೆಂಬರಾಗೆ ಮತ್ತಮಾ ವಿಷಯದ ಸುಭೌಮ
	ನಗರಮನಾಳ್ವೊಂ ಶಂಖಂಗಂ ತತ್ಸುಂದರಿ ಚಂದ್ರಮತಿಗಂ ಮಗಳ್ ಪೃಥ್ವೀಷೇಣೆಯೆಂಬಳ
	ನಭಯಘೋಷಂಗೆ ಕುಡುವುದುಮಸಿಲತೆಗೆ ಬೆೞ್ಚಿ ಪೃಥಿವಿಯಂ ಮಚ್ಚದುದಂ
	ಪೃಥ್ವೀಷೇಣೆಯಂ ಮಚ್ಚಿ ವಿಷಯಸುಖಮನನುಭವಿಸೆ ಕನಕಲತೆಯುಮಾಕೆಗಮರಸಂಗಂ
	ಕ್ಷಣಮಾತ್ರ ವಿದ್ವೇಷಕಾರಿಯಪ್ಪ ಪುಷ್ಪಮಾಲೆಯಂ ಮಂತ್ರವಿದರುಪದೇಶದಿಂ
	ಮದ್ಯರಸನಿವೇದನ ವ್ಯಾಜದಿಂ ಪರಿಚಾರಿಕೆಯರ ಕೆಯ್ಯೊಳಟ್ಟುವುದುಂ ಮರವಟ್ಟದಂ ನೋಡಿ
	ಸೋಂಕಿರ್ದುಂ

ಕಂ||	ವಲ್ಲಭೆಯ ವಚನಮಂ ಮನ
	ವಲ್ಲದ ಮನದೊಳ್ ತದೀಯ ಸಂಗಮಮಂ ಮೆ
	ಯ್ಯಲ್ಲದ ಮೆಯ್ಯೊಳ್ ಸೈರಿಸೆ
	ಮೆಲ್ಲನೆ ಮೆಯ್ದೆಗೆದು ಬೇಟದರಸಿಯುಮಾಗಳ್		|| ೫೧ ||

ವ||	ವನಸೌರಭಭರವಿಭಗ್ನದಳ ವಿಳಸಿತಮಲ್ಲಿಕಾಮಾಲಾಲಿಸಕ್ತ ಕಾಂಚನಚಂಚರೀಕಾಯ
	ಮಾನಂಗಳಾದರಸನ ಕಣ್ಣಱಿದು ತನ್ನ ಮನೆಗೆ ಪೃಥ್ವೀಷೇಣೆ ಪೋದೊಡಂ ಮಱುದೆವಸಂ
	ತಿಳಿಪಲಾಕೆಯ ಮಾಡಕ್ಕೆ ವಂದಭಯಘೋಷ ನರೇಂದ್ರಂಗಿಂತೆಂದಳ್

ಕಂ||	ಪಿರಿಯರಸಿಯ ಪೞವೇಟದ
	ಪರಿವಿಡಿ ಮಗೞ್ದುಂ ಕೊನರ್ತುದಾಸತಿಯೊಡನಿಂ
	ನರಪತಿ ನಿನ್ನಂಗಾಲೊಳ್
	ನರೆ ಬರ್ಪಿನಮುತ್ತರೋತ್ತರಂ ಪುದುವಾೞಾ		|| ೫೨ ||

ವ||	ಇನ್ನೆನಗೆ ಮೊಱೆಯಲ್ಲೆಯೆಂದು ಬಿಡಿಸಿಯುಮದುವೆ ಮುಹೂರ್ತಮಾಗೆ ದತ್ತಮುನಿನಾಥ
	ಸನ್ನಿಧಾನದೊಳ್ ಸುಲೋಚನಾನಾಮ ಗಣಿನೀ ಸಮೀಪದೊಳ್ ಮೋಕ್ಷಲಕ್ಷಣೋಪೇತ

			- 224 -

	ದೀಕ್ಷಾಪರಾಯಣೆಯಾದ ಪೃಥಿವೀಷೇಣೆಯೆ ನಿರ್ವೇಗಕ್ಕೆ ಕಾರಣಮಾಗೆ ಜಯಂತ
	ವಿಜಯರನಧಿರಾಜ ಯುವರಾಜಪದವಿಯೊಳ್ ನಿೞಿಸೆ ಬೞಿಯಮವರಿರ್ವರುಂ

ಕಂ||	ನಿಲಲೊಲ್ಲದೆ ವೈರಾಗ್ಯಮೆ
	ಕುಲವೞಿಯೆಂಬಂತೆ ತಂದೆಯಿಂ ಮುನ್ನಂ ನಿ
	ರ್ಮಲ ಜಿನದೀಕ್ಷೆಗವರ್ ಪೂ
	ಣ್ದಲಂಘ್ಯ ದಮಮಂ ಧರಿತ್ರಿಯಿಂ ಪೊಗೞಿಸಿದರ್		|| ೫೩ ||

ವ||	ಬೞಿಯಮಭಯಘೋಷಂ ಮಂಮಂಗೆ ಸಂಜಯಂತಂಗೆ ರಾಜ್ಯಭಾರಮನಿತ್ತು ತಂದೆ
	ಮಕ್ಕಳ್ ಮೂವರುಮನಂತಜಿನರೆಂಬ ಮುನಿತಿಗಳ್ ಗುರುಗಳಾಗೆ ತಪಶ್ಚರಣ ನಿರ
	ತರಾದರವರೊಳಭಯಘೋಷ ಮುನೀಂದ್ರಂ

ಚಂ||	ಪರಮ ಪದಾರ್ಥ ತೀರ್ಥಕರಭಾವನೆಗಳ್ ಪದಿನಾಱನುತ್ತರೋ
	ತ್ತರಗುಣನೆಯ್ದೆ ಭಾವಿಸಿ ದಮಂ ನಿಯಮಂ ಯಮಮೆಂಬಿವರ್ಕೆ ನಿ
	ರ್ದೊರೆಯೆನೆ ಪನ್ನೆರೞ್ತಪದೊಳುತ್ತಮನಾರ್ತು ಸಮಾಧಿವೆತ್ತು ಬಂ
	ಧುರಸುಖನಚ್ಯುತೇಂದ್ರ ಪದಮಂ ಪಡೆದಂ ಸುರರಾಜ ಪೂಜ್ಯಮಂ		|| ೫೪ ||

ವ||	ಅಂತಮಲಮಪ್ಪಚ್ಯುತಕಲ್ಪದೊಳ್

ಕಂ||	ಸುರಗುಣ ಪರಿವೃತನಿಪ್ಪ
	ತ್ತೆರಡಂಭೊನಿಧಿ ಸಮಾಯುರವಶಾನದೊಳಾ
	ಪರಮಂ ಬಂದಿಲ್ಲಿ ಚರಾ
	ಚರಗುರು ಗರ್ಭಾವತರಣ ಮಂಗಳವಿಧಿಯಿಂ		|| ೫೫ ||

ವ||	ಜಂಬೂದ್ವೀಪದ ಪೂರ್ವವಿದೇಹದ ಸೀತಾನದಿಯ ಬಡಗಣತಡಿಯ ಪುಷ್ಕಳಾವತೀ
	ವಿಷಯದ ಪುಂಡರೀಕಿಣೀ ಪುರಮನಾಳ್ವ ಹೇಮರಥಮಹೀಪಾಲಂಗಂ ಹೇಮಮಾಲಾ
	ದೇವಿಗಂ ಘನರಥನರೇಂದ್ರನಾಗಿ ಪುಟ್ಟಿ ಕಲ್ಯಾಣದ್ವಯಮನೆಯ್ದಿ ತತ್ಸ್ವಕೀಯ ರಾಜ್ಯದೊಳ್
	ನಿಂದನಾ ಜಯಂತ ವಿಜಯರ್ಕಳಿರ್ವರುಂ ದುರ್ವಾರ ತಪೋಭಾರ ನಿರ್ಮಾಣದಿಂ
	ತದಚ್ಯುತಕಲ್ಪದೊಳ್ ಸಾಮಾನಿಕ ದೇವರಾಗಿ ಪುಟ್ಟಿ ವಿಜಯಾರ್ಧಪರ್ವತದ ದಕ್ಷಿಣಶ್ರೇಣಿಯ
	ಹಿರಣ್ಯನಾಭಪುರಮನಾಳ್ವೊಂ ಗರುಡವೇಗಂಗಂ ಪ್ರೀತಿಷೇಣೆಗಂ ಚಂದ್ರತಿಲಕನುಂ
	ನಭಸ್ತಿಲಕನುಮೆಂಬೊರಾಗಿ ಪುಟ್ಟಿದಿರೆಂದು ಭಟ್ಟಾರಕರ್ ಬೆಸಸುವುದುಂ ತಮ್ಮ ಮೂಱನೆಯ
	ಭವದ ಜನ್ಯಜನಕಮೋಹಂ ಕಾರಣಮಾಗಿ ನಿಮ್ಮಡಿಯಂ ಕಾಣಲ್ ಬಂದು ಲೋಕಜ್ಞರುಂ
	ಸೇವಾವಿಚಕ್ಷಣರುಮಪ್ಪುದಱಿಂದಮೀ ಕುಕ್ಕುಟಯುದ್ಧ ನಿರೀಕ್ಷಣರಸಕ್ಕೆ ಭಂಗಂಮಾಡದೆ
	ವಿದ್ಯಾಸಾಮರ್ಥ್ಯದಿನಿವರ್ಕೆ ಬಲಂಬೊಯ್ದು ತಾಮುಮೀ ನೆರವಿಯೊಳದೃಶ್ಯರಾಗಿ
	ನೋಡುತ್ತುಮಿರ್ದರದಱಿಂದಮೀ ತಾಮ್ರಚೂಳಂಗಳೆನಿತು ಪೋರ್ದೊಡಮಿವರ್ಕೆ
	ಶ್ರಮಾಮಾಗದೆಂದು ಪಾಪೇಭಕಂಠೀರವನಪ್ಪ ಮೇಘರಥಂ ಪೇೞುತ್ತುಮಿರ್ದ

			- 225 -

ಕಂ||	ಪ್ರಸ್ತಾವದೊಳ್ ಕೃತಾಕೃತಿ
	ವಿಸ್ತಾರರ್ ಘನರಥಂಗೆ ಪೊಡೆವಡೆ ವಿನಮ
	ನ್ಮಸ್ತಕರ ಚಂದ್ರತಿಲಕ ನ
	ಭಸ್ತಿಲಕರ ಮಕುಟಮೆರಡುಮೆಱಗಿದುವಾಗಳ್		|| ೫೬ ||

ವ||	ಅಂತೆಱಗಿದ ವಿದ್ಯಾಧರಂ ಮೇಘರಥನರೇಂದ್ರಂ ಪರಸಿ ಪೆಱಗನೇಱಿಸಿಕೊಂಡು ಪೋಗಿ
	ರಾಜಮಂದಿರಮಂ ಪೊಕ್ಕು ದಾನಸನ್ಮಾನಾದಿಗಳಿಂ ಸಂತಸಂಬಡಿಸಿ ತದ್ವಿದ್ಯಾಧರ ಕುಮಾರರಂ
	ಪೋಗಲ್ವೇೞ್ದು ಸುಖದಿನಿರ್ಪನ್ನೆಗಂ -

ಕಂ||	ನೆಗೞ್ದ ಪಯೋಂಬುಧಿಗಂ ಗಂ
	ಗೆಗಮಮೃತಂ ಪುಟ್ಟುವಂತೆ ಮೇಘರಥಂಗಂ
	ಮೃಗಲೋಚನೆ ತತ್ಪ್ರಿಯಮಿ
	ತ್ರೆಗಂ ಮಗಂ ನಂದಿವರ್ಧನಂ ಪುಟ್ಟುವುದುಂ		|| ೫೭ ||

	ಮತ್ತಾ ದೃಢರಥನ ಸುತ
	ತ್ವೊತ್ತಮನಾತನ ಮನೋಜ್ಞೆಸುಮತಿಯುಮಱಿವಂ
	ಪೊತ್ತುವವೊಲನ್ವಯಂದೊರೆ
	ವೆತ್ತಿರೆ ವರಸೇನನೆಂಬ ಮಗನಂ ಪೆತ್ತಳ್		|| ೫೮ ||

ಉ||	ಚಂದನವೃಕ್ಷಮಂ ಪುದಿದ ಕರ್ಪುರವಳ್ಳಿವೊಲಾ ಕುಮಾರರಂ
	ಸುಂದರಿಯರ್ ನಯಂಬೆರಸು ಸೋಂಕಿರೆ ತನ್ನೊಡನಿಂದ್ರನಾಜ್ಞೆಯಿಂ
	ದಂ ದಿವಿಜಾಂಗರಕ್ಷರಿರೆ ಮಾಸರಮಾರದನೆಯ್ದೆ ಬಣ್ಣಿಪರ್
	ದುಂದುಮೆಗಾಲಮಂ ಘನರಥಾವನಿಪಾಲನ ರಾಜ್ಯಕಾಲಮಂ		|| ೫೯ ||

ವ||	ಅಂತವರ್ಗೆ ಧರ್ಮಾರ್ಥಕಾಮಂಗಳ್ ಸಲೆ

ಉ||	ಆ ಸಕಳಾಮರೋರಗ ನರಾವನತಂ ಖಳಕರ್ಮಸೈನ್ಯ ಸಂ
	ತ್ರಾಸಿ ಮನೋರಥಂ ಘನರಥಂ ಘನಘಾತಿವಿಘಾತನಾರ್ಥಮು
	ಗ್ರಾಸಿ ಸಮಾನಬೋಧಿ ಪದದೊಳ್ ನಿಲಲೆಂದಪವರ್ಗಮಾರ್ಗದ
	ಗ್ರೇಸರನಾಗಲೆಂದು ಬಗೆದಾತ್ಮಗತಂ ಬೆಳಗಪ್ಪ ಜಾವದೊಳ್		|| ೬೦ ||

ವ||	ಪರಿನಿಷ್ಕ್ರಮಣ ಕಲ್ಯಾಣಮನನಾಗಿ ನಿಶ್ಚಯಿಸಲೊಡಂ ಲೋಕಾಂತಿಕದೇವರ್ ಬಂದೆಱಗಿ

ಕಂ||	ಪ್ರತಿಬೋಧಿಸರೆಂಬುದು ಬೋ
	ಧಿತ ಬುದ್ಧರನಭವ ನೀಂ ಸ್ವಯಂಬುದ್ಧನೆ ಆರ್
	ಪ್ರತಿಬೋಧಿಸುವರ್ ನಿನ್ನಂ
	ಗತಸೂಕ್ಷ್ಮಾಂತರಿತ ದೂರವಸ್ತುನಿಧಾನಾ		|| ೬೧ ||

			- 226 -

ವ||	ಎಂದು ಭಗವದ್ವೈರಾಗ್ಯಾನುಮೋದನಾಮಾತ್ರಂ ಕೃತಾರ್ಥಾಧಿಕಾರರಾಗಿ ಪೋದರಿತ್ತ ಘನರಥಂ
	ನೇಸಱ್ ಮೂಡೆ

ಕಂ||	ಅಭಿಷೇಕಪೂರ್ವಕಂ ಭೂ
	ತಭವಿಷ್ಯದ್ವರ್ತಮಾನ ಜಗತೀ ತಳಮಂ
	ಪ್ರಭು ಮೇಘರಥಂಗಿತ್ತಂ
	ವಿಭೂತಿವೆರಸಖಿಳ ರಾಜ್ಯಮಂ ದಯೆಯಿಂದಂ		|| ೬೨ ||

ವ||	ತದನಂತರಂ ದಿವಿಜೇಂದ್ರಾನೀತ ಸುದರ್ಶನಾಭಿಧಾನ ಶಿಬಿಕಾರೂಢನಪ್ಪುದುಂ

ಕಂ||	ಅತಿವಿನಯದಿಂದಮವನೀ
	ಪತಿಗಳ್ ಮುಂ ಬೞಿಕೆ ಕಲ್ಪವಾಸಿಗರತ್ಯಾ
	ನತರುಯ್ದರಾಗಳು ಕುಸು
	ಮಿತ ವರ ನಂದನವನಕ್ಕೆ ಪೊತ್ತುತ್ಸವದಿಂ		|| ೬೩ ||

ವ||	ಅಲ್ಲಿ ದೇವೇಂದ್ರರಿಱಿಪೆ ಘನರಥ (ಭೂ) ನಾಥಂ

ಕಂ||	ಆ ವನದಶೋಕತರುನುತ
	ಪಾವನಸಿಕತಿಳತಳಪ್ರದೇಶವಿತ್ರ
	ಗ್ರಾವದೊಳಂತರ್ಮುಖಚಿಂ
	ತಾವಿಷ್ಕೃತತತ್ವನುಲ್ಲಸತ್ಪಲ್ಯಂಕಂ		|| ೬೪ ||

ವ||	ವಸ್ತ್ರಾಭರಣಂಗಳಂ ಕಳೆದು ನಮಸ್ಸಿದ್ಧೇಭ್ಯ ಎಂದು ಪಂಚಮುಷ್ಟಿಯಿಂದಂ

ಕಂ||	ಅಪವರ್ಗಪ್ರಿಯೆಯಂ ವಿ
	ಷ್ಟಪಲಕ್ಷ್ಮಿಯ ಮೋಹದಿಂದಮೆಯ್ದುವುದರಿದೆಂ
	ದಪಗತದುರಿತಂ ತನ್ಮೋ
	ಹಪಾಶಮಂ ಪಱಿದ ತೆಱದೆ ತಲೆಯಂ ಪಱಿದಂ		|| ೬೫ ||

ವ||	ಅಂತಭವನ ಕೇಶೋತ್ಪಾಟಿತ ಕೋಮಳಾಳಿಮಾಳಾಳಂಕೃತಂಗಳಾನಮರೇಂದ್ರ ಮಣಿ
	ಪಡಿ ಗಂಗಳೊಳಾಂತು ಕೊಂಡು

ಕಂ||	ಕ್ಷೀರಾಂಬುಧಿಲಹರೀ ವಿ
	ಸ್ತಾರಾಂತರ ಶೈವಳಾಳಿಯೊಳ್ ಮಳಮೀಕ
	ರ್ಮಾರಾತಿ ಜಿನಂಗೆಂದೀ
	ಪಾರಾವಾರದೊಳಪಾರದೊಳ್ ನೆಲಸಿದುದೋ		|| ೬೬ ||

	ಎನಿಪುತ್ಪ್ರೇಕ್ಷೆಗೆ ನೆಲಸಿ
	ರ್ಪಿನೆಗಂ ಪಂಚಮಸಮುದ್ರದೊಳ್ ಕೂಡಿ ಮುನೀಂ

			- 227 -

	ದ್ರನನಭಿವಂದನಸಿ ಬಲಗೊಂ
	ಡು ನಾಕಪತಿಗಳ್ ದಿವಕ್ಕೆ ತಳರ್ವುದುಮಾಗಳ್		|| ೬೭ ||

ವ||	ಅಂತುರ್ವರಾಸ್ಯತಿಲಕನಪ್ಪ ಮೇಘರಥನುಂ ದೃಢರಥಾದಿಗಳ್ವೆರಸು ತನ್ಮುನೀಂದ್ರಪಾದಂಗಳ್ಗೆ
	ಱಿಗಿ ಬಂದು ಪುಂಡರೀಕಿಣಿಯಂ ಪೊಕ್ಕರಸುಗೆಯ್ಯುತ್ತಿರೆ ಮತ್ತತ್ತ ಘನರಥನಾಥಂಗೆ -

ಕಂ||	ಪುಟ್ಟೆ ಮನಃಪರ್ಯಯಮೊಡ
	ವುಟ್ಟಿಯುಮಮಳಲ್ತು ತನ್ನ ಮಳಮಂ ಕಿಡಿಸಲ್
	ಪುಟ್ಟಿದುದೆನೆ ಶುಭದಿನದೊಳ್
	ಪುಟ್ಟಿದುದಖಿಳಾವಬೋಧಿ ಕೇವಳಬೋಧಂ		|| ೬೮ ||

ವ||	ತದನಂತರಂ

ಕಂ||	ಧಾತ್ರಿಪ ಫಣಿಪರ್ ಖೇಚರ
	ಪ ತ್ರಿದಶಪರೆಯ್ದೆ ವಿಶ್ವಕರ್ಮಂ ಬರೆದಂ
	ಚಿತ್ರಪಟಮಂ ದಲೆನೆ ಭುವ
	ನ ತ್ರಿತಯಂ ಕಾಣಲಾದುದಭವನ ಸಭೆಯೊಳ್		|| ೬೯ ||

ವ||	ಜೈನಶಾಸನ ಚೂಡಾಮಣಿಯಪ್ಪ ಮೇಘರಥಧಧೀಶ್ವರನುಂ ವಂದನಾಭಕ್ತಿಗೆ ಪೋಗಿ
	ಭವಭಯಹರಣ ಪ್ರದಾಯಮಾನ ವಿನೇಯಜನೈಕಶರಣಮಂ ಸಮವಸರಣಮಂ ಪೊಕ್ಕು
	ಪ್ರಥಮ ದ್ವಿತೀಯ ತೃತೀಯಪೀಠಂಗಳುಮನುಕ್ರಮದಿನರ್ಚಿಸಿ ಗಂದಕುಟೀ ಮಧ್ಯಾಧ್ಯಾಸಿತ
	ಸಿಂಹಾಸನಾಸೀನಂ ದ್ವಾದಶಗಣ ಸರಸ್ಸರೋಜ ವಿದಳನಶೋಭಾ ಪ್ರಭಾವ ಪ್ರಸವಪಾರೀಣ
	ದಿವ್ಯವಚನ ಮರೀಚಿಮಾಲಿರೋಚಿರ್ನಿಚಯ ತ್ರಿಜಗಚ್ಚೂಡಾಮಣಿಯಂ ಕರಣತ್ರಯ
	ಶುದ್ಧಿಯಿಂದೆಱಗಿ ಪೊಡೆವಟ್ಟಿನಿತಾನುಂ ಸ್ತುತಿಗಳಿಂ ಬಂದು ಗಣಧರದೇವರ ಗುರು
	ಭಕ್ತಿಪೂರ್ವಕಂ ತನಗೆಡೆಮಾಡಿದ ಕೋಷ್ಠಾಸನದೊಳ್ ಕುಳ್ಳಿರ್ದು

ಕಂ||	ಜಿನವಚನ ರಸಾಯನಮಂ
	ಜಿನಾಧಿಪಂ ಶ್ರೋತ್ರಪಾತ್ರದೊಳ್ ತೀವಿ ಚಿರಂ
	ವಿನಮಿತಮಕುಟಂ ಬಂದಿಸಿ
	ಜಿನೇಂದ್ರಗಣಧರರನೊಸೆದನುಕ್ರಮದಿಂದಂ		|| ೭೦ ||

ವ||	ಸಮವಸರಣದಿಂದಂ ಪೊಱಮಟ್ಟು ಬಂದರಮನೆಯಂ ಪೊಕ್ಕು ರಾಜಲೀಲಾವಿಲಾಸ	
	ವಿನೋದಂ ನಾನಾನೂನ ವಿಭವ ಸಂಭವ ಸುಖಾನುಭವನಿರತಂ ಸೌಜನ್ಯಕಂದಾಂಕುರನಪ್ಪ
	ಮೇಘರಥ ನರೇಂದ್ರನಾಸ್ಥಾನದೊಳೊಡ್ಡೋಲಗಂಗೊಟ್ಟರೆ

ಕಂ||	ಬಂದಮರರಿರ್ವರವನತ
	ರೆಂದರ್ ಭೊಪೇಂದ್ರ ಬೆಸಸು ಬೆಸಸೆಮ್ಮಂ ನೀ

			- 228 -

	ನೆಂದುದನೆ ಬಯಸಿ ತೀರ್ಚಲ್
	ಬಂದೆವು ಜಾತೋಪಕಾರ ವಿಕ್ರಿಯಮತಿಯಿಂ		|| ೭೧ ||

ವ||	ಘನರಥನರನಾಥನ ಬವಣಿಯೊಳ್ ತಾಮ್ರಚೂಳಂಗಳಾಗಿ ಪೋರುತ್ತುಮಾಮಿರೆ ಭುವನ
	ಜನಕಂ ಬೆಸಗೊಳೆ ನೀಂ ಪೇೞೆ ಕೇಳ್ದು ಜಾತಿಸ್ಮರರೆಯಾಗಿ ಪರಸ್ಪರ ವೈರಮಂ ಬಿಸುಟ್ಟಾಹಾರ
	ಶರೀರ ಪ್ರತ್ಯಾಖ್ಯಾನಪೂರ್ವಕಂ ಸನ್ಯಸನ ವಿಧಿಯಿಂದಸುವಂ ವಿಸರ್ಜಿಸಿ
	ಜಂಬೂದ್ವೀಪದಪರ ವಿದೇಹದ ಭೂತಾರಣ್ಯದೊಳ್ ವ್ಯಂತರಾಂತಃಪಾತಿಗಳಾಗಿ
	ಭೂತಿನಿಕಾಯದೊಳ್ ಕಾಳಮಹಾಕಾಳರೆಂಬಿಂದ್ರ ಪ್ರತೀಂದ್ರರೆಮಾಗಿ ಪುಟ್ಟಿ ನಿನ್ನ
	ಪರೋಪಕಾರಮಂ ನೆನೆದು ಬೆಸಕೆಯ್ಯಲ್ ಬಂದೆವೆಂಬುದುಂ ಜಿನಚಂದ್ರದೇವಂ
	ದರಹಸಿತವದನನಾಗಿ

ಕಂ||	ಕರಮೊಳ್ಳಿತಮ್ಮ ಬೆಸಕೆ
	ಯ್ವಿರಪ್ಪೊಡೆನಗೞ್ತಿ ವಂದನಾಭಕ್ತಿಯೆ ನೀ
	ಮೆರಡುವರೆ ದ್ವೀಪದ ಚೈ
	ತ್ಯರಾಜಿಗೊಯ್ವುದೆ ಬೆಸಂ ಬೆಸಂ ಪೆಱತುಂಟೇ		|| ೭೨ ||

	ಎಂಬುದುಮಭ್ರಮನಿರದೆ ತ
	ಱುಂಬುವ ತೆಱದಿಂದಮೆತ್ತಿ ಪೊತ್ತಂಸದೊಳ
	ಭ್ರಂ ಬರೆಗಮೊಗೆಯೆ ನೋಟ
	ಕ್ಕಿಂಬಾದುದು ಮೇಘರಥವಿಯತ್ಪಥಗಮನಂ		|| ೭೩ ||

	ಸಮನಾಗೆ ಮೇಘದೊಳ್ ಕಾ
	ಳಮಹಾಕಾಳರ್ಕಳವರ ಪೆಗಲೇಱಿದ ವಿ
	ಭ್ರಮದಿಂ ನೋಡುವರ್ಗನ್ವ
	ರ್ಥಮಾದುದಾಮೇಘರಥನ ಪೆಸರಂಬರದೊಳ್		|| ೭೪ ||

ವ||	ಅಂತು ಪೋಗಿ ಬೇಗಮರ್ಧ ತೃತೀಯ ದ್ವೀಪದ ಜಿನಮಂದಿರಂಗಳಂ ಬಂದಿಸಿ
	ಮಗುೞ್ದು ಪುಂಡರೀಕಿಣಿಯಂ ಪೊಕ್ಕು ರಾಜ್ಯಂಗೆಯ್ಯುತ್ತಿರೆ ಮನೋಜರಾಜನಧಿ
	ರಾಜಂಗೆ ದಂಡೋಪನತನಾಗಿ ತನ್ನ ಸರ್ವಸ್ವಮುಮನಟ್ಟಿದಂತೆ ಮುಂಚೆ ಬಂದ
	ವಸಂತೋತ್ಸವದೊಳ್

ಚಂ||	ಮದನಧನುರ್ಧರಂಗೆ ದೊಣೆಯಾದ ತಳಿರ್ ಸರಲಾದ ಪೂ ಬಸಂ
	ತದ ಮೊದಲಂಗಜಂಗೆ ದಳಮಾದೆಲೆ ಮುದ್ಗರಮಾದ ಕೆಯ್ ಬಸಂ
	ತದ ನಡು ಮನ್ಮಥಂಗೆ ನೆರಮಾದರೆವಣ್ಣಮಳಾದ ಪಣ್ ಬಸಂ
	ತದ ಕಡೆಯಾಗೆ ಸುಗ್ಗಿಯೆ ಮನೋಜನ ಕೆಯ್ವಿಡಿಯಲ್ತೆ ಮಾಮರಂ		|| ೭೫ ||

			- 229 -

ಕಂ||	ಇಂತಿರೆ ಸೊಗಯಸಿ ಬಂದ ಬ
	ಸಂತದೊಳಧಿರಾಜನನುಜಸಹಿತಂ ತಾಂ ತ
	ನ್ನಂತಃಪುರಸಹಿತಂ ಶ್ರೀ
	ಕಾಂತಂ ವನಕೇಳಿ ಲೀಲೆಗುದ್ಯತನಾದಂ		|| ೭೬ ||

ವ||	ಆಗಿ ದೇವಾರಣ್ಯಮೆಂಬುದ್ಯಾನಮಂ ಪೊಕ್ಕಕಲಂಕಾಚಾರಸಾರನಪ್ಪ ಮೇಘರಥಂ
	ವನವಿಹಾರದೊಳಿರೆ ತದೀಯಾಂತಃಪುರಾವರೋಧಜನಂ ಪುಷ್ಪಾಪಚಯಾಸಕ್ತಿಯಿಂ
	ವನಮಂ ತೊೞಲುತ್ತುಂ

ಕಂ||	ಆವ ನೆನೆಗಾವ ಬಿರಿಮುಗು
	ಳ್ಗಾವಲರ್ಗವಚತ್ತರುಂತವೆಲ್ಲಂ ತವೆ ಪು
	ಷ್ಪಾವಚಯದಿಂ ತಳಿರ್ಗಳ
	ಕಾವಣದೊಳ್ ಕಂಡೆಗೊಳ್ವನಂದಿನ ದಿವಸಂ		|| ೭೭ ||

ವ||	ಅಂತಾ ಪಾಪೇಭಕಂಠೀರವನಪ್ಪ ಮೇಘರಥನ್ನುದ್ಯಾನಕೇಳೀಲೀಲಾಕ್ರಾಂತಂ ವಿಶ್ರಮಿಸಲೆಂದು
	ಬಂದಲ್ಲಿಯ ಕೃತಕಾಚಳದ ಮೇಗಣ

ಕಂ||	ಗಣನಾತೀತ ಕನನ್ಮಣಿ
	ಗಣಸಂಗತ ತುಂಗ ಶೃಂಗ ಮತ್ಸಂಗದ ತಿಂ
	ತಿಣಿಯಾಗಿ ಪೆಣೆದ ಲತೆಗಾ
	ವಣಗಳ ನುಣ್ಮೞಲ ಜಗತಿಯೆರಡುಂ ಕೆಲದೊಳ್		|| ೭೮ ||

	ಪರಿವ ಪರಿವೊನಲ ಹಿಮಶೀ
	ಕರಂಗಳೊಳ್ ಪುದಿದ ಮಂದುಮರುತಂ ಮಲಯೋ
	ಚ್ಚ ರಪವನಂ ಸೊಗಯಿಪ ಚಮ
	ರರುಹಾನಿಲನೊಗೆದ ಬೆಮರನಳವಡಿಸುವಿನಂ		|| ೭೯ ||

ವ||	ಅತಿ ಮನೋಹರತರ ಸೈಕತೋದ್ದೇಶದೊಳರಸಿಯರುಂ ತಾನುಂ ಕುಳ್ಳಿರ್ದಿನಿಸಾನುಂ ಬೇಗದಿಂ
	ಕಾಳಮಾಕಾಳವಂ ನೆನೆವುದುಂ

ಹರಿಣೀವೃತ್ತಂ||	ನೆನೆದಮನದಿಂ ಮುನ್ನಂ ಭೂತಾಮರರ್ ಬರೆ ತೋರ್ಪುದಿ
	ನ್ನೆನಗವಿತತ ಕ್ರೀಡಾಕ್ರೀಡಾ ವಿನೋದಮನೆಂಬುದುಂ
	ಜನಪನಿದಿರೊಳ್ ಭೂತಂ ಭೂತಾಟಮಾಡೆ ಮನೋರಥಂ
	ಘನರಥಸುತಂಗಾಗಳ್ ಮೆಯ್ಯಿಂದದೇಂ ಪೊಱಪೊಣ್ಮಿತೋ		|| ೮೦ ||

ವ||	ಅಂತು ವೊರುವಾಯ್ದುಂ ಕುಂಬ ಕಂಬಾಯ್ದುಮೇಡಿಸಿಯುಂ ಱೋಡಿಸಿಯಂ ಎೞೆಸಿಯುಂ
	ಬಂದಾಡಿಯುಂ ಮಿಡುಕಾಡಿಯುಂ ಪಾಱುಗಡೆವ ಕಾಳ ಮಹಾಕಾಳರ ಗೆಡೆವೊಕ್ಕಿರೆ

			- 230 -

ಕಂ||	ನೆರವಿಯುಮರಸನುಮಂತಃ
	ಪುರಮಂ ಕಳಕಳಿಸಿ ನಕ್ಕು ನೋಡುತದುರ್ವೀ
	ಧರಮುಂ ಜಗಲಿಯುಮಿರ್ದಂ
	ತಿರೆ ನಡನಡ ನಡುಗೆ ಮಹಿಪನಱಿದಲ್ಲಿಂದಂ		|| ೮೧ ||

ಕಂ||	ಇೞಿಯದೆಯುಂ ಮಲ್ಲಂತಿಗೆ
	ಯೞಿಯದೆಯುಂ ಕಾಲೊಳೊತ್ತೆ ಮಾರ್ದನಿವೆರಸಂ
	ದೞಿಪಿಂ ಕರುಣಾಧ್ವನಿ ಪೊಂ
	ಪುೞಿಯಾದುದು ಗಿರಿಯ ಪಿರಿಯ ತಾಱಲೊಳಾಗಳ್		|| ೮೨ ||

ವ||	ಅದಂ ಕೇಳ್ದು ಗಗನಚರಿಯೊರ್ವಳ್ ಬಂದರಸಂಗೆಱಗಿ ಪೊಡೆವಟ್ಟೆನಗೆ ಭರ್ತೃಭೈಕ್ಷಮಂ
	ದೇವರಿಕ್ಕಲೆವೇೞ್ಕುಮೆಂಬುದುಮರಸಂ ಕಾಲನುಡುಗೆ ಯೊಡದುಮೂಡಿ

ಕಂ||	ಬೇಗಮುಸಿರ್ ಮುಟ್ಟಗೆವರೆ
	ಮೇಗುಸಿರ್ಗೊಂಡೊರ್ಮೆಗೊರ್ಮೆಗಗಿಮೊೞ್ಗದೆ ಬಂ
	ದಾಗಳೆಱಗಿರ್ದನಂದು ನ
	ಭೋಗತಿಯೊರ್ವಂ ನೃಪೇಂದ್ರಪದಸರಸಿಜದೊಳ್		|| ೮೩ ||

ವ||	ಅಂತೆಱಗಿರ್ದನಮೇಱಿಮೆನೆ ಕುಳ್ಳಿರ್ದು ಮುಕುಳಿತ ಕರಕಮಳನೆಂದಂ ಇನಿವಿರಿದು ವಿಭೂತಿ
	ಯುಂ ಮಾನಸವಾೞುಮೆನಗೆ ದೇವರಿಂದಮಾದುದೆಂದಾಗಳ್ ವಿನೀತನಾಗಿಯುಂ ತಾಗಿ
	ಬಾಗಿಯುಂ ನುಡಿದೊಡರಸಂ ಕರುಣಿಸಿ ಸಂಭಾಷಿಸರೆ ಪ್ರಿಯಮಿತ್ರೆಯಾಕಳಂಕಾಚಾರ
	ಸಾರನಪ್ಪ ಮೇಘರಥನರೇಂದ್ರಂಗೀತನಾರ್ಗೇನೆಂಬೊಂ ಭದ್ರಾಕಾರನುಂ ಕಾಂತಿಮಂತನು
	ಮಭಿರೂಪನುಮಾದನೀತಂಗಿನಿತು ವಿಭವಮುಮೆಂತಾದುದು ನಿಮ್ಮಡಿಗಂ ಕೈಯ್ಯನೊಡ್ಡಿ
	ಪುರುಷಭೈಕ್ಷೆಯಂ ಬೇಡಿ ದೀಕ್ಷೆಯುಮಂ ನಿಸರ್ಗಸ್ನೇಹಿತೆಯಾದ ಕಾರಣಮುಮನಿದನಱಿಯೆ
	ಬೆಸಸುವುದೆನೆ ಮೇಘನಿನಾದದಿಂ ಮೇಘರಥಾವನೀನಾಥ ನಿಂತೆಂದು ಪೇೞ್ದಂ
	ಪುಷ್ಕರವರದ್ವೀಪದ ಮೂಡಣಮಂದರದ ಭರತಕ್ಷೇತ್ರದ ಶಂಖರಪುರಮನಾಳ್ವನನ್ಯ
	ದಾರವಿದೂರಂ ಉದಾರನೆಂಬೊಂ ಆತನ ಪತ್ನಿ ಪದ್ಮಸದ್ಮೆ ಪದ್ಮಯೆಂಬಳ್
	ತದೀಯಾನೇಕಪಮಹಾಮಾತ್ರಂ ರಾಜಗುಪ್ತನೆಂಬೊನಾತನಧೀತ ಸಕಳಶಾಸ್ತ್ರನಾಗಿಯುಂ
	ವಿತ್ತಹೀನಂ ತತ್ಕಳತ್ರಂ ಶಂಖಿಕೆಯೆಂಬೊಳಿಂತವರ್ಗಳ್ ದರಿದ್ರ ತಾಪಹತರೊಂದುದೆವಸಂ
	ಶಂಖಾಚಳಕ್ಕೆ ಪೋಗಿ ಭವದೀಯಾಧಿತ್ಯಕಾವಾಸದೊಳಿರ್ದ ಸರ್ವಗುಪ್ತಮುನಿಗಳಂ ಕಂಡು
	ಬಂದಿಸಿ ಧರ್ಮಮಂ ಕೇಳ್ದು ಸಂಸಾರ ಶರೀರಭೋಗ ನಿರ್ವೇಗಮಂ ಬೋಧಿಸೆ
	ಸಮ್ಯಗ್ದರ್ಶನಸಮೇತಂ ಸಕಳಶ್ರಾವಕ ವ್ರತಂಗಳಂ ಕೆಯ್ಕೊಂಡು ಮನೆಗೆ ವಂದು
	ದ್ವಾತ್ರಿಂಶದೇಕಕಲ್ಯಾಣಂಗಳಂ ನೋನುತಿರ್ಪನ್ನೆಗಮನಗಾರವೇಳೆಯೊಳ್
	ಮಾಸೋಪವಾಸದೊಳಿರ್ದು ಪಾರಣೆಯೊಳ್ ಚರಿಗೆಗೆ ವಂದ ಧೃತಿಕರಣಮುನೀಂದ್ರಂ
	ನಿಱಿಸಿ ಪರಿಣಾಮಶುದ್ಧಿಯಿಂದಮಾಹಾರ ದಾನಮನಿತ್ತು ಕೆಲವು ದೆವಸದಿಂ ತನ್ನ ನಿಸ್ವತೆ
	ಕಾರಣಮಾಗೆ ಸಮಾಧಿಗುಪ್ತಮುನೀಂದ್ರ ಪಾದಪದ್ಮೋಪ ಕಂಠದೊಳ್ ಪರಮದೀಕ್ಷಾ

			- 231 -

	ವಿಲಕ್ಷಿತಾಕ್ಷೂಣ ಪ್ರಮೋದನಾಗಿ ಶಂಖಿಕೆಯುಂ ಸುಶೀಲಾರ್ಯಿಕಾಸಮಕ್ಷದೊಳಾರ್ಯಿಕೆ
	ಯಾದಳಾ ತ್ರಿಗುಪ್ತನಪ್ಪ ರಾಜಗುಪ್ತನೆಂಬಂ

ಮ||	ಮುನಿರಾಜಂ ದಿವರಾಜ ಲಕ್ಷ್ಮಿಗೆ ಮನಂದಂದಳ್ಮದಾಚಾಮ್ಲವ
	ರ್ಧನಮಂ ತಪ್ಪದೆ ನೋಂತಂತಪ್ಪ ತನುಮಂ ಪ್ರಾಯೋಪವೇಶಕ್ಕೆ ತಂ
	ದು ನರಸ್ತೋತ್ರಮಮೂರ್ತಿಪಂಚಮಕನತ್ಕಲ್ಪಾಗ್ರದೊಳ್ ಪುಟ್ಟಿ ಕಾಂ
	ತಿ ನಿಧಾನಂ ದಶ ಸಾಗರೋಪಮ ಸಮುದ್ರಾಯುಷ್ಯಮಂ ತಾಳ್ದಿದಂ		|| ೮೪ ||

ವ||	ಅಂತಲ್ಲಿ ಸೂರ್ಯಪ್ರಭಾಭಿಧಾನನಾಗಿರೆ ಶಂಖಿಕಾರ್ಯೆಯುಂ ಸೌಧರ್ಮಕಲ್ಪದೊಳ್ ಪಂಚವಿಂ
	ಶಪಲ್ಯೋಪಮಾಯುಷ್ಯದಿಂ ಪುಟ್ಟೆ ಸೂರ್ಯಪ್ರಭನುಮಾಯುರವಸಾನದೊಳ್
	ಜಂಬೂದ್ವೀಪದ ಪೂರ್ವವಿದೇಹದ ಪುಷ್ಕಳಾವತೀವಿಷಯದ ವಿಜಯಾರ್ಧ
	ಪರ್ವತದುತ್ತರಶ್ರೇಣೀಯ ಗಗನವಲ್ಲಭಪುರುಮನಾಳ್ವೊಂ ವಿದ್ಯುತ್ಪ್ರಭಂಗೆ

ಕಂ||	ಶ್ರೀಗಂ ಧರಿತ್ರಿಗಂ ವಾ
	ಕ್ಭ್ರೀಗಂ ಸಲೆ ಸವತಿಯೆನಿಸಲಾಪುಣ್ಯಸುಧಾ
	ಭೋಗಿಗೆ ಮಾದೇವಿ ಮನೋ
	ವೇಗೆ ಮನೋನಯನೆ ತನ್ಮುದಾಸ್ಪದಮೆನಿಕುಂ		|| ೮೫ ||

ವ||	ತನ್ಮಿಥುನಕ್ಕೆ ಹೇಮರಥನೆಂಬೊಂ ಮಗನಾದೊಂ ಶಂಖಿಕಾಚರದೇವಿಯುಂ ತತ್ಪಲ್ಯೋ
	ಪಮಾಯುಷ್ಯ ವಿರಾಮದೊಳನೇಕ ಜನ್ಮಾತಿಕ್ರಮಣದಿಂ ಬಂದೀತಂಗೆ ಮನೋವೇಗೆ
	ಯಾದಳ್ ಈತನ ತಂದೆ ವಿದ್ಯುತ್ಪ್ರಭವಂ ರಾಜ್ಯಭಾರಮನೀತಂಗಿತ್ತು ಪರಮತಪೋ
	ರಾಜ್ಯದೊಳ್ ನಿಂದನಿಂದೀತನುಮೀ ಖೇಚರಿಯುಮಮಿತವಾಹನಭಟ್ಟಾರಕರಂ ಬಂದಿಸಿ
	ಬರುತ್ತಮೆಮ್ಮಮೇಗೆತ್ತಂ ವಿಮಾನಂ ಪಾಱದಿರೆ ಮುನಿದು ಕೃತಕಾದ್ರಿವೆರಸೆತ್ತುತ್ತಿರೆ

ಕಂ||	ವಾಮಪದಾಗ್ರದಿನೊತ್ತೆರ
	ಸಾಮಗ್ನಂ ಖಚರನೊಳಱೆ ಕೇಳ್ದು ತದೀಯ
	ಪ್ರೇಮದಿನೆನ್ನಂ ಬೇಡಿದ
	ಭೇಮಾನಿನಿ ಭರ್ತೃಭೈಕ್ಷಮಂ ಪ್ರಿಯಮಿತ್ರೇ		|| ೮೬ ||

ವ||	ಈತಂಗಂ ಕ್ರಿಯಾವರ್ಧನತಪಃಪ್ರಭಾವದಿಂ ದೇವಲೋಕದೊಳಮೀ ವಿದ್ಯಾಧರಲೋ
	ಕದೊಳಮಮಿತತೇಜೋತಿಶಯಮಾದುದೀತಂಗೀ ಖೇಚರಿ ಮೂಱನೆಯ ಭವದೊಳ್
	ಪೆಂಡಿತಿಯಪ್ಪುದಱಿಂದಮೀತನ ಮೇಗಿನಿವಿರಿದು ಮೋಹಮಾದುದೆಂದು

ಕಂ||	ಪರಿವಿಡಿಯಂ ತೊಡರದೆ ಜಿನ
	ಚರಣಂ ಪ್ರಿಯಮಿತ್ರೆಗಂತದಂ ಪೇೞ್ವುದುಮಂ
	ತಿರೆಯಿರೆ ಪುಟ್ಟಿದುದಾ ಹೇ
	ಮರಥಂಗಂ ಪವನವೇಗೆಗೆಂ ನಿರ್ವೇಗಂ		|| ೮೭ ||

			- 232 -

ವ||	ಅಂತು ವೈರಾಗ್ಯಮನಸ್ಕರಾಗಿ ಮೇಘರಥನಂ ಬೀೞ್ಕೊಂಡು ಪೋಗಿ ಘನರಥತೀರ್ಥಕರ
	ಸಮವಸರಣದೊಳ್ ಹೇಮರಥಂ ಜಾತರೂಪಧರನಾದೊಂ ಪವನನೇಗೆಯುಂ
	ಸುಲೋಚನಾರ್ಯಿಕಾ ಕ್ರಮಕಮಳಸಮೀಪದೊಳ್ ತಪೊಧನೆಯಾದಳಿತ್ತ ವಿನೇಯ
	ನಿಕಾಯಾಂಬುಜಭಾನುವಪ್ಪ ಮೇಘರಥರಮನೆಯಂ ಪೊಕ್ಕಿರ್ದೊಂದು ದೆವಸಂ
	ಫಾಲ್ಗುಣನಂದೀಶ್ವರದೊಳ್ ಕೃತಮಹಾತ್ರಿರಾತ್ರಾಭಿಷವೋಪವಾಸನಾಗಿ ಜಗತ್ಪ್ರಿತಯ
	ತಿಲಕನನರ್ಚಿಸಿ ನಂದೀಶ್ವರಂಗೆಯ್ದು ಜಿನಮಂದಿರದ ಮುಂದಣ ಮುಡಪದೊಳ್
	ನಿಂದಿರ್ಪುದುದೊಂದು

ಕಂ||	ಪಾರಾವತಮಂ ಗಿಡಿಗಂ
	ಭೋರೆಂದೋರಂತೆ ಮುಟ್ಟಿ ಬೆನ್ನಟ್ಟಿ ಧರಾ
	ಧಾರನೆ ಯೆನ್ನಂ ಕಾವುದ
	ಕಾರಣಮೀ ಶ್ಯೇನಕೋಪಮಪಗತಪಾಪಾ		|| ೮೮ ||

ವ||	ಎಂದು ಸೌಜನ್ಯಕಂದಾಂಕುರನಪ್ಪ ಮೇಘರಥಧರಾಧೀಶ್ವರನ ಮುಂದೆ ಬಂದು ಬಿೞ್ದಿ ರ್ದ
	ರಾಜಕಪೋತದ ಪೆಱಗನೆ ಬಂದೆಱಗಿ

ಕಂ||	ಗಿಡಗನಂ ಕಾಯಲ್ ಕಾ
	ದೊಡೆ ಮೇಘರಥಾವನೀಶ ಮದ್ಭಕ್ಷ್ಯಮಿದಂ
	ಕುಡದೊಡೆ ಮಿಗೆ ಪಸಿದಾನೀ
	ಗಡೆ ಸಯೆ ಸಾವದ್ಯಮಲ್ತೆ ನಿನಗೆನೆ ನೃಪನುಂ		|| ೮೯ ||

ವ||	ಸಕಲಜೀವದಯಾಪರನಪ್ಪುದಱಿನರಸನಂಜದಿರೆಂದು ಗಿಡಿಗನಂ ನೋಡಿ

ಮ||	ಪಸಿವಿಂದಂ ನಿನಗಾದ ತೃಷ್ಣೆಯಣಮಲ್ತೀ ಕೋಪ ದುರ್ವನೈಜ
	ನ್ಮಸಮುತ್ಪನ್ನಮದಂತುಟಲ್ತೆಖಗ ಜಂಬೂದ್ವೀಪದೊಳ್ ಭಾರತೋ
	ರ್ವಿ ಸಲೀಲಂ ಸೊಗಯಿಕ್ಕುಮಲ್ಲಿಯ ಪುರಂ ಕೇಳ್ ಪದ್ಮಿನೀಖೇಡಮಿಂ
	ದ್ರಸಮಂ ತನ್ನಗರಾಧಿರಾಜನಧಿಪಂ ಶ್ರೀವರ್ಮನೆಂಬೊಂ ನೃಪಂ		|| ೯೦ ||

ವ||	ಆತನರಸಿ ಶ್ರೀಮತಿಯೆಂಬೊಳ್ ಮತ್ತಮಾಪೊೞಲೊಳ್ ರಾಜಶ್ರೇಷ್ಠಿ ಸಾಗರಗೇನಂಗಮ
	ಮೃತಮತಿಗಂ ಪುಟ್ಟಿದ ದತ್ತನುಂ ನಂದಿಷೇಣನುಂ ಎಂಬರ್ ತಂದೆಯ ಪರೋಕ್ಷದೊಳಕ್ಷೂಣ
	ಕನಕರಾಶಿಯಂ ಬಸನಕ್ಕೆ ತವಿಸಿ ಬಿಯುಂ ನಡೆಯದಿರೆ ನಡುವಿರುಳ್ ಕರ್ಪಟಮಂ
	ಪಱಿದುಟ್ಟು ನಾಗಪುರಕ್ಕೆ ಪೋಗಿ ಸೋದರಮಾವಂ ಭದ್ರಮಿತ್ರನಲ್ಲಿ ಮೊದಲ್ಗೊಂಡು
	ಸ್ಥಳಯಾತ್ರೆಗೆ ಪೋಗಿ ಸಂಖ್ಯಾತೀತ ಸಾರಧನಮಂ ಪಡೆದು ಬರ್ಪೆಡೆಯೊಳ್
	ಶಂಖನದೀತೀರದ ಜಂಬೂದ್ರುಮತಳದೊಳ್ ವಿತ್ತನಿಮಿತ್ತದಿನೊರ್ವರನೊರ್ವನಿಱಿದು
	ಸತ್ತರ್ ಅವರೊಳಗೆ ದತ್ತನೀ ಪಾರಾವತಂ ನಂದಿಷೇಣಂ ಗಿಡಿಗಂ ನೀನಾದಯ್ ಆ
	ಬದ್ಧವೈರಿದಿನಿನಿತು ಕಱುಪ್ಪುಂ ಕಾಯ್ದುಂ ನಿನಗಾದುದೆಂದರಸು ಪೇೞ್ವದುಂ ದೃಢರಥಂ
	ಮೇಘರಥಮಹೀಪತಿಯುಂ

			- 233 -

ಕಂ||	ಮಾನಿರಸ ನುಡಿವ ತೆಱದಿಂ
	ಶ್ಶೇನನುಮರವೊಱಸಮಿಂತು ಗೞಪಿದಪುದಿದಂ
	ಶ್ರೀನಾಥ ಬೆಸಸಿಮವಧಿ
	ಜ್ಞಾನದಿನಱಿದೆನೆ ನೃಪೇಂದ್ರನದುವಂ ಪೇೞ್ಗುಂ		|| ೯೧ ||

ವ||	ಈ ಜಂಬೂದ್ವೀಪದ ಪೂರ್ವವಿದೇಹದ ಸೀತಾನದಿಯ ತೆಂಕದಡಿಯ ವತ್ಸಕಾವತೀ
	ವಿಷಯದ ವಿಜಯಾರ್ಧ ಪರ್ವತದ ದಕ್ಷಿಣ ಶ್ರೇಣಿಯ ಸುಜಯಂತಪುರ ಮನಾಳ್ವೊಂ
	ಸಂಜಯನೆಂಬೊಂ ಖಚರನಾನಪರಾಜಿತನಾದಂದೆನ್ನೊಳೆ ಕಾದಿ ಸತ್ತು ಭವಪರಿಣಾಮ
	ಪರಾವರ್ತನದಿಂ ಬಂದು ವಿಂಧ್ಯಾಟವೀ ಮಧ್ಯದೊಳ್ ಸೋಮನಾಮಧೇಯು ತಾಪಸಂಗಂ
	ಶ್ರೀದತ್ತೆಗಂ ಸೋಮಿಲನೆಂಬೊಂ ಮಗನಾಗಿ ತಾಪಸವೃತ್ತಿಯೊಳ್ ನೆಗೞ್ದು ನಿರ್ವೃತಿವಿದೂರ
	ನಾಗಿಯುಂನಿರ್ವೃತಿನಾಮನದೀತೀರದ ಕಾಶ್ಯಪಾಶ್ರಮದೊಳ್ ಮುಡಿಪೀಶಾನಕಲ್ಪದೊಳ್
	ಸುರೂಪನೆಂಬೊಂ ದೇವನಾಗಿರ್ದೀಶಾನೇಂದ್ರನ ಸಭೆಯೊಳೆಮ್ಮಂ ಬಣ್ಣಿಸೆ ಕಣ್ಣ ಕಸಮಂ
	ಸೈರಿಸದಂತೆ ತಾನೊಂದುಪಚಾರಧರನಾಗಿಯು ಮಸ್ಮದ್ಗುಣಚ್ಛೇದಕಸಮರ್ಥಕನಾಗಿ
	ಬಂದೀಗಳೆಮ್ಮ ಗುಣಾಪಹಾರಾರ್ಥಂ ಬಂದೀ ಶ್ಯೇನಪಾರಾವತಂಗಳೊಳ್
	ಪರಕಾಯಪ್ರವೇಶದಿಂ ನುಡಿವುದದುಕಾರಣದಿನೀಪುರುಷ ಭಾಷಾನುವಾದಂ
	ಗಳೊಲವೆಂಬುದುಂ

ಕಂ||	ಸುರಕಾಯಸ್ಥಿತಿ ಸಮನಿಸು
	ತಿರೆ ಪರಕಾಯಪ್ರವೇಶಮೇವುದದೆಂಬಂ
	ತಿರೆ ಪಕ್ಷಿ ಶರೀರದಿನವ
	ತರಿಸಿಸುರಂ ತನಗೆ ಮೊೞ್ಗಿ ಪೊಡೆವಡೆ ನೃಪನುಂ		|| ೯೨ ||

ವ||	ಸ್ವಾಗತಪುರಸ್ಸರಂ ಸಂಭಾಷಿಸಿ ಬನ್ನಿಮೆಂದೇಱಲಿಕ್ಕಿಸೆ ಕುಳ್ಳಿರ್ದು

ಮ||ಸ್ರ||	ಸಭೆಗೀಶಾನೇಂದ್ರನೊಂದಂದದಿನಱಿಯನೆನಲ್ ಬಣ್ಣಿಸಲ್ಕೆನ್ನನಾಂ ನಿ
	ನ್ನಭಿರೂಪಾಕಾರ ಸತ್ಯವ್ರತ ಗುಣಗಣಶೀಲಂಗಳಂ ಬಣ್ಣಿಪರ್ ಪೋ
	ದ ಭವಾಯತ್ತಂ ವಿರೋಧಂ ಮನದೊಳೆನಗೆ ನಿಶ್ಯಲ್ಯಮಿನ್ನೆಂದು ನಾಕ
	ಪ್ರಭವೋದ್ಯನ್ಮಾಲೆಯಂ ಭೂಪತಿಯನೊಸೆದೊಱಲ್ದರ್ಚಿಸಿರ್ದಂ ಸುರೇಂದ್ರಂ		|| ೯೩ ||

ವ||	ಇರ್ದಿನಿಸಾನುಂ ಬೇಗದಿಂ

ಕಂ||	ಜನಪತಿಗೆಱಗಿ ಪುನರ್ದ
	ರ್ಶನಮಕ್ಕೆಂದುಮರನವನಿಪಾಲನ ಸಭೆ ತ
	ನ್ನನೆ ನೋಡೆ ಮುಗಿಲ ತೆಗಳಿಗೆ
	ಯ ನೆಗೆದ ಪೊರೆಗಳೊಳದೃಶ್ಯನಾದಂ ನಭದೊಳ್		|| ೯೪ ||

			- 234 -

ವ||	ತದನಂತರಂ ಗಿಡಿಗನಂ ರಾಜಕಪೋತಮುಂ ಪರಿತ್ಯಕ್ತಾಹಾರ ಶರೀರಂಗಳಾಗಿ ಮುಡುಪಿ
	ಭವನಾಮರಲೋಕದೊಳ್ ಮಹರ್ದಿಕರವರಾದರರಸನುಂ ನಂದೀಶ್ವರಮಹಿಮೆಯ
	ಮಹಾತ್ರಿರಾತ್ರದ ಪಾರಣೆಗೆ ವಂದು ಪಾರಣಾವ್ಯಾಪರಮನಿನಿಸಾನುಂ ಮಾಣಿಸಿ
	ದ್ವಾರಾಪೇಕ್ಷೆಗೆಯ್ಯುತ್ತಿರ್ಪಿನಮನಗಾರವೇಳೆಯೊಳ್ ಮಾಸೋಪವಾಸಮಂ ನೆರಪಿ -

ಕಂ||	ಚರಿಗೆವುಗೆ ಬೋಧನಿಧಿ ದಮ
	ವರಮುನಿಯಂ ಭುವನನಾಥನಿದಿರ್ಗೊಂಡು ಮನೋ
	ಹರಪಾತ್ರ ದಾನಮಂ ಮೇ
	ಘರಥಂ ಕುಡೆ ನೆಗೞ್ದುವೊಡನೆ ಪಂಚಾಶ್ವರ್ಯಂ		|| ೯೫ ||

ವ||	ತದನಂತರಂ ಭಟ್ಟಾರಕರರಸನಂ ಪರಸಿ ಬಿಜಯಂಗೆಯ್ದರುರ್ವರಾಸ್ಯತಿಲಕನಪ್ಪ ಮೇಘರಥ
	ನರೇಂದ್ರನುಪವಾಸದ ಮೇಗೆ ದೊರೆಕೊಂಡುತ್ತಮಪಾತ್ರದಾನದ ಸಂತಸದಿಂ ತಣಿದುದಂ
	ಪುನರುಕ್ತಂ ಮಾೞ್ದಂತೆ ದಿವ್ಯಾಹಾರಮಂ ಪಾರಿ ಸುಖಮಿರೆ ಮತ್ತೊಂದು ಚತುರ್ದಶೀವಾಸರ
	ರಜನೀಸಮಯದೊಳ್ ಮೇಘರಥಂ ಮನಃಪ್ರೀತಿರಥನ ಪ್ರತಿರಥನುಪವಾಸನಿರತಂ
	ಜಿನಮಂದಿರದ ಮುಂದಣ ಮಂದರದಲ್ಲಿ ರಾತ್ರಿ ಪ್ರತಿಮಾಯೋಗದೊಳಿರೆ -

ಕಂ||	ಸಾಂದ್ರನತಿವಿತತನೀಶಾ
	ನೇಂದ್ರಂ ಪೊಡೆವಡೆ ನೆಲಕ್ಕೆ ದಿವಜರ್ ನುತ ದೇ
	ವೇಂದ್ರ ಭವನ್ನಮನಕ್ಕೆ ಜಿ
	ನೇಂದ್ರಂ ದೊರೆ ಬೆಸಸದೇಕ ನೆಲಕೆಱಗಿದಪೈ		|| ೯೬ ||

ವ||	ಎಂಬುದುಮಿಶಾನೇಂದ್ರಂ -

ಉ||	ಅಪ್ರತಿಮಂ ನೃಪೇಂದ್ರನುಪವಾಸವಿಧಾನದಿನಿರ್ದನಲ್ತೆ ರಾ
	ತ್ರಿಪ್ರತಿಮಾನ್ವಿತಂ ಜಿನಗೃಹಾಗ್ರದ ಮಂದರದಲ್ಲಿ ಸರ್ವಲೋ
	ಕಪ್ರಿಯನಪ್ಪ ಮೇಘರಥನಾ ವಿಭುಗಾನತನಾದೆನಿಂ ತ್ರಿಲೋ
	ಕಪ್ರಭುವಪ್ಪನಾತನೆನೆ ಗರ್ವದಿನಿರ್ವರಪೂರ್ವ ರೂಪೆಯರ್		|| ೯೭ ||

ಕಂ||	ಅಮರಿಯರಾತನ ನಿಯಮಮ
	ನಮೋಘನವಯವದಿನೞಿವೆಮೆಂದಿೞಿತಂದು
	ತ್ತಮಯೋಗ ಭಂಗಮಂ ಮಾ
	ಡೆ ಮಂದರಾಚಳ ನಿರಾಕುಳಂ ಜಿನಚಂದ್ರಂ		|| ೯೮ ||

	ಅರಜನೆಯಂ ವಿರಜನಿಯಂ
	ಪರಾಜಿತಂ ಮಾಡಿ ಭಾವಿಸುತ್ತಿರ್ದಂ ಪ
	ನ್ನೆರಡುಮನುಪೇಕ್ಷೆಗಳಂ
	ಗಿರಿನೆರೆಯದುವೆನೆ ಪರಲದೇಂ ನೆರೆದಪುದೇ		|| ೯೯ ||

			- 235 -

ವ||	ಆ ದಿವಿಜವನಿತೆಯರೆನಿತಾನುಂ ತೆಱದ ಶೃಂಗಾರಚೇಷ್ಟೆಗಳನುಪಯೋಜಿಸಿಯುಮೆಂತು
	ಮೇಗೆಯ್ದುಮಾ ಜಂಗಮ ಮೇರುವೆನಿಸಿದ ಸೌಜನ್ಯಕಂದಾಂಕುರನಂ ಸಂಚಳಿಸಲಾಱದೆ
	ಸಿಗ್ಗಿನನುಕಂಪೆಯಂ ತರೆ ವಿನಯವಿನಮಿತೋತ್ತಮಾಂಗೆಯರ್ ಬಿಚ್ಚಳೆಯುಂ ಮೆಚ್ಚಿಯುಂ
	ಪೋದರಿತ್ತರಾಜ್ಯಾಶ್ರಮ ಗುರೂರ್ವರಾಸ್ಯತಿಲಕಂ ಯಾಮಿನೀವಿಯೋಗಮಂ ನಿರ್ವರ್ತಿಸಿ
	ರಾಜಮಂದಿರಕ್ಕೆ ವಂದು ಪಾರಣಾವಿಧಿಯೊಳಮೃತಾಹಾರಮನಾರೋಗಿಸಿ

ಕಂ||	ಪೊರೆಯದವೋಲ್ ನೀರಂ ನೀ
	ರರುಹಂ ಸಪ್ತಾಂಗ ರಾಜ್ಯ ಭರದೊಳ್ ನಿಲೆ ಮೇ
	ಘರಥಂಗೆ ತಪಂಗೆಯ್ವಂ
	ತಿರೆ ರಾಜ್ಯಂಗೆಯ್ಯೆ ಪೋಯ್ತಮೇಯಂ ಪ್ರಾಯಂ		|| ೧೦೦ ||

ವ||	ಅಂತು ರಾಜ್ಯಂಗೆಯ್ಯುತ್ತಿರೆ

ಕಂ||	ದಯಿತಾ ಸೌಂದರ್ಯದ ಲೀ
	ಲೆಯ ಕಾಂತೆಯ ಮಾತು ಪುಟ್ಟಿ ಮೇಘರಥಮನಃ
	ಪ್ರಿಯೆಯಾಗಿರ್ದಾ ಪ್ರಿಯಮಿ
	ತ್ರೆಯ ರೂಪಂ ಸಭೆಗೆ ಪೊಗೞ್ದನೀಶಾನೇಂದ್ರಂ		|| ೧೦೧ ||

ವ||	ಅಂತಿಂದ್ರನ ಪೊಗೞ್ತೆಯುಂ ಕೇಳ್ದಿೞ್ತೆ ಯಿಂದಿರ್ವರ್ ದೇವಿಯರಾಕೃತಿಯ ಪರಾವರ್ತನದಿಂ
	ಮಾನವಸ್ತ್ರೀರೂಪದಿಂ ಪ್ರಿಯಮಿತ್ರೆಯಂ ನೋಡಲ್ಬಂದರಮನೆಯ ಬಾಗಿಲೋಳ್ ನಿಂದು
	ದೌವಾರಿಕ ನಿವೇದಿತನಿಜಾಗಮನೆಯರ್ ಪ್ರಿಯಮಿತ್ರೆ ಮಜ್ಜನಂಬುಗುವಿನಮಲ್ಲಿರ್ದು
	ತದವಸಾನದೊಳಶೋಷಭೂಷಣಭೂಷಿತೆಂ ಪಡಿಯಱಂ ಕಾಣಿಸೆಯುಂ ಕಂಡೀಶಾನೇಂದ್ರನ
	ಪೇೞ್ದ ವಿವರಮೀಕೆಯ ರೂಪಳುಂಬಮಾದೊಡಂ ನಮ್ಮ ಮುನ್ನ ನೋಡಿದಾಲಿಗೀಗಳ್
	ಕಿಂಚಿನ್ಮಾತ್ರಂ ಕುಂದಿರ್ದುದೆಂದು ತಮ್ಮೊಳ್ ನುಡಿವರನದೇನೆಂದಪಿರೆಂದು ಬೆಸಗೊಳೆ
	ಮಗೞ್ದುಮದನೆ ನುಡಿದೊಡೆ ನೀಮೆನ್ನಂ ಮುನ್ನೇಗಳ್ ಕಂಡಿರೆಂಬುದಮೀಶಾನೇಂದ್ರಂ
	ಬಣ್ಣಿಸೆ ತಮ್ಮ ಬಂದುದುಮದೃಶ್ಯ ರೂಪದಿನಭ್ಯಂಗನ ಕಾಲದೊಳ್ ಕಂಡುದುಮಂ
	ಸಪ್ರಪಂಚಮಱಿಪಿ ರೂಪಂ ಬಣ್ಣಿಸಿ ಪೋಪುದುಮಲ್ಲಿ

ಕಂ||	ಮಾನಿಸರೊಳ್ಪು ಬಾೞುಮ
	ದೇನಲ್ಪಮದೇನಸಾರವಿಸ್ತಾರಮದೇಂ
	ಮಾನಮದೇಂ ವಿಪುಳಮದೇಂ
	ದೀನಮದೇಂ ಸ್ತೋಕಸಖಮದೇನಧ್ರುವಮೋ		|| ೧೦೨ ||

ವ||	ಎಂದು ದೀನಜನ ದುರ್ಲಭ ಬುದ್ಧಿಯಪ್ಪ ಪ್ರಿಯಮಿತ್ರೆ ತನ್ನಂತರಂಗದೊಳ್ ಬಗೆದದುವೆ
	ಪೊೞ್ತಾಗೆ ಪೋಗಿ ನಿಜಾಧಿಪತಿಗದೆಲ್ಲವನಱಿಪುವುದುಮಾ ಮಹಾನುಭಾವಂ -

ಮ||ಸ್ರ||	ಮನದೊಳ್ ನಿರ್ವೇದಮಾದಂ ದೊರೆಕೊಳೆ ಭವಸಂಬಂಧದೊಳ್ ತೊಟ್ಟ ಸಂಭಾ
	ವನೆ ಚಿತ್ತಂಬೊಕ್ಕು ಹಸ್ತಾಮಳಕದ ತೆಱದಿಂ ತೋಱೆ ಪಾಱೇೞೆ ದುರ್ಭಾ

			- 236 -

	ವನೆ ಲಕ್ಷ್ಮೀವಲ್ಲಭಂ ಪೊಲ್ಲದು ತಡೆದೊಡದಕ್ಕಿನ್ನೆಗಂ ಕೆಮ್ಮಗಿರ್ದಂ
	ದನವದ್ಯೋದ್ಯೋಗನಾಗಳ್ ಪಿಡಿದು ದೃಢರಥಂಗೆಂದನಾ ರಾಜರಾಜಂ		|| ೧೦೩ ||

ಚಂ||	ಗುಣನಿಧಿ ನಂದಿವರ್ಧನನನಾಡುವನಾಳ್ವೆಸಕೆಯ್ಸಿ ವಿಶ್ವಧಾ
	ರಿಣಿಯನವಜ್ಞೆಗೆಯ್ಯದೆನಗಂ ಬೆಸಕೆಯ್ವೊಡೆ ಪಾಳಿಸಾಂತ ಬ
	ಲ್ಕಣಿಯನಘಾರಿಯಂ ತವಿಪಕಾಲಮದಿನ್ನೆನಗಮ್ಮ ಪುಂಡರೀ
	ಕಿಣಿಗೆಣೆ ಪುಂಡರೀಕಿಣಿ ಭವದ್ಭುಜರಕ್ಷಿತೆಯಕ್ಕೆ ನಿಕ್ಕುವಂ		|| ೧೦೪ ||

ಕಂ||	ಎನೆ ದೃಢರಥನೆಂದಂ ನಿಮ
	ಗಿನಿತುಂ ಬೆಸಕೆಯ್ಸಿದೀ ಕುಲಶ್ರೀ ಮತ್ತೆಂ
	ತೆನಗೆ ಹಿತಂ ಮಾೞ್ಪೊಳದಿಂ
	ತನಿಷ್ಟಮಂ ಕೂರ್ಪರಿಂತುಕೆಯ್ಕೊಳಿಸುಗುಮೇ		|| ೧೦೫ ||

ವ||	ಎಂಬುದುಮಾತನ ಮನದ ಪರಿಚ್ಛೇದಮನಱಿದು ನಿಜಕುಲನಂದನವರ್ಧನ ನಿಮಿತ್ತಂ
	ನಂದಿವರ್ಧನಂಗೆ ವಸುಂಧರಭಾರಮನಿತ್ತು ಮೇಘರಥಂ ದೃಢರಥ ಸಮೇತಮನೇಕರಾಜನಿ
	ಕುರುಂಬ ಬಲಂ ಬೆರಸು ತ್ರೈಲೋಕ್ಯಾಧಿರಾಜಂಘನರಥತೀರ್ಥಕರನಾತಂಗೆ ಮುಕ್ತಿಕಂಠಿಕಾ
	ಹೇಮಕಂಠಂ ಯುವರಾಜನಾಗಿ ಪರಮದೀಕ್ಷಾ ಪರಿಗ್ರಹ ಪವಿತ್ರ ಪರಿಗ್ರಹನಾದಂ
	ಪ್ರಿಯಮಿತ್ರೆಯುಮನೇಕರಾಜಕುಲಸ್ತ್ರೀಸಮನ್ವಿತೆ ಸುವ್ರತಾರ್ಯಿಕಾಸನ್ನಿಧಾನದೊಳಂ
	ಗುಣರೂಪ ಸಮನ್ವಿತೆಯಾದಳ್ ಮೇಘರಥಮುನೀಂದ್ರನುಂ ದೃಢರಥಯತೀಂದ್ರನುಂ ಬೆರಸು
	ದ್ವಾದಶಾಂಗ ಚತುರ್ದಶಪೂರ್ವಮಂ ನೆಱಿಯೆ ಕಲ್ತು ತ್ರಿಜದ್ಗುರುನಿವಾಸಮನಗಲ್ದೇಕ
	ವಿಹಾರದೊಳ್ ಮಹಾರಣ್ಯನಿವಿಷ್ಟಂ ಮೊದಲಸಾಕಾರನಿರಾಕಾರ ಭೇದಭಿನ್ನಮಪ್ಪನಶನ
	ತಪದೊಳಮೆರಡನೆಯೇಕಕಲಲದ್ಯೇಕಸಿಕ್ತಾನವಸಾನದೊಳ್ ಮೆಱೆವಮೋದರ್ಯ
	ತಪದೊಳಂ ಮೂಱನೆಯ ಗ್ರಾಸಪರಿಮಾಣದೊಳ್ ಉಣ್ಬಾವೃತ್ತಿಪರಿಸಂಖ್ಯಾನ ತಪದೊಳಂ
	ನಾಲ್ಕನೆಯ ಸರ್ವರಸವರ್ಜನಾವ್ಯವವಹಾರೂಪರಸಪರಿತ್ಯಾಗ ತಪದೊಳಂ ಅಯ್ದನೆಯ
	ಮೃಗಪಶುಸ್ತ್ರೀನಪುಂಸಕವ್ಯಪೇತ ಸ್ಥಾನಾವಾಸಲಕ್ಷಣಮಪ್ಪ ವಿವಿಕ್ತಾವಾಸ ತಪದೊಳಂ ನೆಱಿಯೆ
	ನೆಗೞ್ದಾಱನೆಯ ಕಾಯಕ್ಲೇಶತಪದೊಳವರ್ಷ ಕಾಲದೊಳಂ ಭಯಂಕರಾಕಾರ ಮಪ್ಪ ಕಾರ
	ಕಾರಿರುಳೊಳ್

ಕಂ||	ಪೋೞಲ ಪಾವಡರೆ ಸಿಡಿಲ್
	ಬೀೞೆ ಮರಂ ಮುಱಿಯೆ ಗಾಳಿ ಕೊಳೆ ವಿಟಪಂ ಪಾ
	ಱೇೞೆ ಚಿರಂ ಮರಮೊದಲೊಳ್
	ಬೀೞಲ್ ನಿಲ್ವಂತೆ ನಿಶ್ಚಲಂ ಮುನಿ ನಿಂದಂ		|| ೧೦೬ ||

ವ||	ಮಕ್ತಂ ಹೇಮಂತರ ಶಿಶಿರದೊಳ್

			- 237 -

ಕಂ||	ಅವಿರಳಶಿಶಿರಕಣಂ ಮೆಯ್
	ನವಿರೋಳ್ ಪನಿಪುಲ್ಲ ತೆಱನನನುಕರಿಸಿರೆ ಯೋ
	ಗವಶೀಕೃತಾಂಗ ಕಂ ಬೆ
	ಳ್ಳವಾಸದೊಳ್ ಮೇಘರಥಮುನೀಂದ್ರಂ ನಿಂದಂ		|| ೧೦೮ ||

ಉ||	ಪೊಂಪುೞಿವೋಯ್ತು ದೀಪ್ತತಪಮೆಂಬಿನಮರ್ಕಕರಂಗಳತ್ತಮಿ
	ತ್ತಂ ಪುದಿದುಷ್ಣ ರಶ್ಮಿ ಪುರುಷಾಕೃತಿಯಂತಿರೆ ನಿತ್ಯಯೋಗನಿ
	ಷ್ಕಂಪಮನಂಗೆ ಶಾಂತಮನುತಾಪಮನಾಱಿಸಿ ತಂ ದುದಂ ದು ಬ
	ರ್ದೊಂ ಪಡೆದಿರ್ದವೋಲ್ ಮುನಿಗೆ ಕಲ್ನೆಲೆ ಬಲ್ನೆಲೆಯಂ ನಿದಾಘದೊಳ್		|| ೧೦೭ ||

ವ||	ಮತ್ತಮೊಳಗಣಾಱುಂತಪದೊಳಗಂ ಪ್ರಾಯಶ್ಚಿತ್ತ ವಿನಯ ವೈಯಾಪೃತ್ಯ
	ಸ್ವಾಧ್ಯಾಯಧ್ಯಾನಕಾಯೋತ್ಸಂರ್ಗಗಳಂ ನಿಟ್ಟೆವಡಿಸಿ ಮೂಲೋತ್ತರಗುಣಂಗಳನುತ್ತರೋತ್ತಂ
	ಪೆರ್ಚಿಸಿ

ಕಂ||	ಸಂಶಯಮಣಮಿಲ್ಲದೆ ದಮ
	ದಿಂ ಶಮದಿಂ ತತ್ಕ್ಷುಧಾಪಿಪಾಸಾದಿ ದ್ವಾ
	ವಿಂಶಶಿ ವಿಷಮಪರೀಷಹ
	ವಂಶಮನಶ್ರಮದಿನಾ ಮುನೀಂದ್ರಂ ಗೆಲ್ದಂ		|| ೧೦೯ ||

	ಆದಿವ್ಯತಪೋಧನ ನ
	ಕ್ಷೋದಂ ಧ್ಯಾನಿಸಿದನನಿತುಮಂ ಕ್ರಮದಿಂ ಪು
	ಣ್ಯೋದಯ ಗಿರೀಂದ್ರತಟದೊಳ್
	ದ್ವಾದಶವಿಧ ಭೇದದಿಂದನುಪ್ರೇಕ್ಷೆಗಳಂ		|| ೧೧೦ ||

ವ||	ಮತ್ತಮುತ್ತಮಕ್ಷಮಾದಿದಶಕುಶಲಧರ್ಮನಿರ್ಮಿತಶರೀರಮೇಕಶರೀರಮಾದ
	ರತ್ನತ್ರಯಮನೆ ಪೋಲ್ತು

ಕಂ||	ಕಸವರಮಂ ಕಸಮಂ ಪೂ
	ಜಿಸುವನುಮೇಳಿಸುವನುಂ ಸಮಾನಂ ಪ್ರತಿಭಾ
	ಷಿಸೆ ಪಂಚಮಹಾವ್ರತ ಪಂ
	ಚಸಮಿತಿ ಮಿಳಿತ ತ್ರಿಗುಪ್ತಿಗುಪ್ತಂ ಮುನಿಪಂ		|| ೧೧೧ ||

	ಜಾತಾಭಿಜಂಗಮಾಗಮ
	ಜಾತಕ್ಷಮವಿತತೆಯಾಯ್ತು ಮುನಿಪತಿಯೆಸೆದಿ
	ರ್ದಾತನು ಸಪ್ತರ್ಧಿ ಸಮ
	ನ್ವೀತಂ ವ್ರತನಿಯಮಯುಕ್ವ್ತಗಸ್ಥೀಭೂತಂ		|| ೧೧೨ ||

			- 238 -

	ಚಾರಣಗುಣದಿಂದ ಸಂ
	ಸಾರಾರ್ಥಮಪಾರ ಚೈತ್ಯವಂದನೆಗೆಂದಂ
	ದೋರಂತೆ ಪೋಗಿ ಗಗನವಿ
	ಹಾರದಿನುರ್ವೀವಿಹಾರಮಂ ಮುನಿ ಬಿಸುಟಂ		|| ೧೧೩ ||

	ಅಪರಮಮುಮುಕ್ಷುಂ ದುರಾ
	ರೋಪಗುಣಶ್ರೇಣಿಯಂ ಯಥಾಕ್ರಮಮವ್ಯಾ
	ಕ್ಷೇಪದಿನೇಱಿ ಮುನಿಂದ್ರಂ
	ಳಾಪಕ್ಕೆ ನಿಮಿರ್ಚಿದಂ ಪ್ರತಿಚ್ಛಂದತೆಯುಂ		|| ೧೧೪ ||

ವ||	ಅಂತುತ್ತರಮುಮುತ್ತರೋತ್ತರಮುಮಾಗೆ ಸಮ್ಮೇದತಪಃಪ್ರಾಸಾದಕ್ಕೆ ಕಳಶಮಿಡುವಂ ತಾ	
	ಮಹಾಮುನೀಂದ್ರಂ

ಕಂ||	ಸಮ್ಯುಕ್ತ್ವಶುದ್ಧಿ ವಿನಯತೆ
	ಸಮ್ಯಕ್ಭೀಲತೆ ನಿರಂತರಧ್ಯಾಯಮನಃ
	ಸಮ್ಯದ್ಧಿಗಮ್ಯತೆ ಪತಿಗತ
	ಗಮ್ಯಮಜೇಯತ್ವಮಮಲಜಿನಪತಿ ಮತದೊಳ್		|| ೧೧೫ ||

	ಹಿತಸಾಧುಸಮಾಧಿ ವ್ಯಾ
	ಪೃತಿ ಗುರುವಂದಿತ ಜಿನಪ್ರವಚನ ಷಡಾವ
	ಶ್ಯತೆಯೆನಿಸಿ ನೆಗೞ್ದು ವೀಜಿನ
	ಪತಿಶಾಸನ ದೀಪಕತೆ ಶ್ರುತಾಭಿಪ್ರಣಯಂ		|| ೧೧೬ ||

	ಎಂಬ ಪದಿನಾಱುಭಾವನೆ
	ಯುಂ ಬಹುವಿಧಮಱಿದಹರ್ನಿಶಂ ಭಾವಿಸೆ ಬೋ
	ಧಾಂಬುಧಿ ತೀರ್ಥಕರತ್ನಮ
	ನಿಂ ಬರ್ಪ ಭವಕ್ಕೆ ನೆರಪಿದಂ ಮುನಿನಾಥಂ		|| ೧೧೭ ||

ವ||	ಅಂತು ತೀರ್ಥಕರಪುಣ್ಯಮಂ ನೆರಪಿಕೊಂಡು

ಕಂ||	ಸೊಡರೊಳ್ ಬತ್ತಿಯುಮೆಣ್ಣೆಯು
	ಮೊಡನೞಿದವೊಲಾಯುವುಂ ಶರೀರಮುಮಮಳಂ
	ತೊಡದವೆ ನೋಂತಂ ಮುನಿ ಮು
	ನ್ನೊಡವುಟ್ಟಿದುವೊಡನೆ ತವುವುದೌಚಿತ್ಯಮೆನಲ್		|| ೧೧೮ ||

ವ||	ಅಂತಾ ಯತಿತಿಲಕಂ ಭೀತಿಯೊಳ್ ಪ್ರಾಯೋಪಗಮನಂ ಗೆಯ್ವುದುಂ ಯಥಾಗಮಾರ್ಥ
	ದ್ರವ್ಯಂಗಳನನುಕ್ರಮದಿಂದಱಿವಾಜ್ಞಾವಿಚಯಮುಮನಪಸಾರಿತ ಸಂಸಾರಿಜೀವಂಗಳ್

			- 239 -

	ಸಂಸಾರದೊಳ್ ತೊೞಲುತ್ತಿರ್ಪುದೆಂಬಪಾಕವಿಚಯಮುಮಂ ನಾನಾವಿಧಕರ್ಮ ವಿಪಾ
	ಕವಿಚಯಮುಮನೂರ್ಧ್ವಾಧೋಮಧ್ಯಗತಾಸಮವಸ್ಥಿಯಲೋಕಸ್ಥಿತಿ ಸ್ಮರಣ ಪರಿಣತ
	ಸಂಸ್ಥಾನ ವಿಚಯಮುಮಂ ಬೇಱಿವೇಱಿ ಹೃದ್ಗತಂ ಮಾಡಿ ಧರ್ಮಧ್ಯಾನಮಯನಾದ
	ನಾಮುನಿ ನಾಥಂಗಂ

ಕಂ||	ಅವಬೋಧಂ ವಿಷಯಪರಿ
	ಪ್ರವಂ ಮನೋವಚನಕಾಯನಿಯಮಂ ಪಾರಿ
	ಪ್ಲವಮಿನಿತಿಲ್ಲದೆ ಮೂಱುಂ
	ಭುವನಮನೆಱಗಿಸುವ ಸಮತೆ ಸಮನಿಸಿದಪುದೇ		|| ೧೧೯ ||

ವ||	ಎಂಬಿನಂ ಮೇಘರಥ ಸಂಯಮಿ ನಿಜಪರ ನಿರಪೇಕ್ಷನಾಗಿ

ಕಂ||	ಇಂತೊಂದುತಿಂಗಳಂ ತವೆ
	ನೋಂತೊಡಲಂ ಬಡಬಡಪ್ಪುದುಂ ಬಿಸುಟಂ ಕಾ
	ಲಾಂತರದೊಳೊರ್ವವನೊಳೋ
	ರಂತಗಲದೆ ನಿಲ್ವರಾತ್ಮಹಿತಯುತಮತಿಗಳ್		|| ೧೨೦ ||

ವ||	ಅಂತು ಮುಡುಪಿ ಪಂಚಾಣುತ್ತರೆಗಳ ನಾಭಿಯಪ್ಪ ಸರ್ವಾರ್ಥಸಿದ್ಧಿಯೊಳ್ ಪುಟ್ಟಿದನೆಂದು

ಕಂ||	ದ್ವಾದಶಯೋಜನಮಿತಿ ಪರ
	ವಾದಿಯವಾದಕ್ಕೆ ಪೊಱಗು ಮುಕ್ತಿಯ ಸುಖದೊಂ
	ದಾದಾನಮನುಪಮಾನಮ
	ನಾದಿ ನಿರಸ್ತಾವಸಾನಮನಘಸ್ಥಾನಂ		|| ೧೨೧ ||

ಚಂ||	ಅದರ ಪರಾರ್ಧ್ಯ ನೀಲಮಣಿಕುಟ್ಟಿಮಭೂತಲದರ್ಪಣೈಕಬಿಂ
	ಬದೊಳಹಮಿಂದ್ರದಿವ್ಯತನು ಬಿಂಬಿಸೆ ರೂಪಿದು ಬಿಂಬಮಿಂತಿದೆಂ
	ಬುದನಱಿಯಲ್ಕೆ ಬಾರದದಱುತ್ತಮಭಿತ್ತಿಗಳೊಳ್ಪು ಬೇಱೆ ಭಿ
	ತ್ತಿ ದಲದು ನಾಕಲೋಕಶಿಖರೋಪಮಮಾರದನೆಯ್ದೆ ಬಣ್ಣಿಪರ್		|| ೧೨೨ ||

ಕಂ||	ಅಮಿತಗುಣರತ್ನ ಪರಿಲಂ
	ಬಮಾನ ಲಂಬೂಷಭೂಷಿತಂ ಸುರಲೋಕ
	ದ್ರುಮಫಲಮೀಷತ್ಪ್ರಾಗ್ಭಾ
	ರಮೆಂಬ ಮಾಡಕ್ಕೆ ನೆಲೆಯ ಬಾಗಿಲ್ವಾಡಂ		|| ೧೨೩ ||

ವ||	ಮತ್ತಮಲ್ಲಿ ಪುಟ್ಟಿದ

ಕಂ||	ಅಹಮಿಂದ್ರರಧಿಕಭಕ್ತಿಯಿ

			- 240 -

	ನಹರ್ನಿಶಂ ತಮ್ಮ ನೆಲೆಗಳಿಂ ತಳರದೆ ಪಾ
	ಪಹರಂಗಱಗುವರೆನಿಸಿದ
	ಮಹಿಮೆಯ ಪೞಿಗೞಿದ ಪರಮಕೋಟಿಯೊಳಿರ್ಪರ್		|| ೧೨೪ ||

	ಮೂಱುಂಜಗದಖಿಲಸುಖಂ
	ಬೇಱದು ಬೇಱಾಗಿ ತೂಗೆ ಗೆಲ್ಲಮದಕ್ಕಂ
	ದೇಱಿಬರೆ ರಾಗಮುಂ ಮೆ
	ಯ್ದೋಱಿರೆ ಸವಾರ್ಥಸಿದ್ಧಿವೆಸರನ್ವರ್ಥಂ		|| ೧೨೫ ||

ವ||	ಮತ್ತಮಹಮಿಂದ್ರದೇಹಪ್ರಮಾಣಂ

ಕಂ||	ತ್ರಿದಶರಭಿಷೇಕದಿಂದೊ
	ಪ್ಪಿದ ಪಳಿಕಿನ ಜೈನಬಿಂಬಮಂ ಪೂಜಿಸಿ ಪೀ
	ಠದೊಳಿರಿಸಿದಂತೆ ಸೊಗಯಿಸು
	ವುದು ನಿರ್ಮಳಮೊರ್ಮೞಂ ಶರೀರಮುದಾರಂ		|| ೧೨೬  ||

ವ||	ಅಲ್ಲಿ

ಮ|| 	ಮನಮೊಲ್ದಿರ್ಪಹಮಿಂದ್ರರಾಯು ಪೆಱದೇಂ ಮೂವತ್ತುಮೂಱಂಬುರಾ	
	ಶಿನಿಕಾಯಂಪದಿನಾಱುತಿಂಗಳ ಬೞಿಕ್ಕಂತೊಂದುಪಕ್ಷಕ್ಕೆ ಮೆ
	ಲ್ಲನೆ ಸುಯ್ವರ್ ನೆನೆವರ್ ಸುಧಾಶನಮನೇಕಾಗ್ರಂ ತ್ರಯಸ್ತ್ರಿಂಶದು
	ಕ್ತಿನಯೋಪೇತಸಹಸ್ರಹಾಯನದಿನಾಕಲ್ಪೋತ್ತರಾವಾಸಿಗಳ್		|| ೧೨೭ ||

ಕಂ||	ಒದವುವುದು ನಿಷ್ಪ್ರವೀಚಾ
	ರದಿನವರ್ಗೆ ಮನೋಜಪರಮಸುಖಮಿನ್ನವರ
	ಭ್ಯುದಯಮನದನಿನ್ನೇವೇ
	ೞ್ವುದೊ ದೇವರ ದೇವರಪ್ಪ ಭವಸಂಭವದಿಂ		|| ೧೨೮ ||

ವ||	ಅಲ್ಲಿ ಮೇಘರಥಯತೀಂದ್ರನಹಮಿಂದ್ರನಾದೊಂ ದೃಢರಥಯತೀಂದ್ರನುಮಾತ್ಮಿಕಾ
	ಸಂಸಾರಕಾಲದೊಳ್ ಬೞಿಯಂ ಯಮನಿಯಮಮದೇಕವಿಹಾರದಿನಗ್ರಮುನೀಂದ್ರಚಾ
	ರಿತ್ರನಿರ್ವಿಶೇಷ ಶುಭಭಾವನಾಭಾವಿತಾತ್ಮಂ ನಿಜಾಯುರವಸಾನದೊಳ್ ಪ್ರಾಯೋಪ
	ಗಮನೋತ್ತಮಮರಣದಿಂ ಪ್ರಾಣಪರಿತ್ಯಾಗಂಗೆಯ್ದು ಸರ್ವಾರ್ಥಸಿದ್ಧಿಯೊಳ್

ಕಂ||	ಸ್ಫುರಿತರುಚಿರುಚಿರ ನವಪ
	ದ್ಮರಾಗವೈಡೂರ್ಯವಜ್ರಮರಕತಕಿರಣೋ
	ಚ್ಚುರಣಸ್ತಬಕಿತ ತನುಸುಂ
	ದರವಿಭ್ರಮನಿಂದ್ರಚಂದ್ರನೆಂಬಹಮಿಂದ್ರಂ		|| ೧೨೯ ||

			- 241 -

ವ||	ಆಗಿ ಪುಟ್ಟವುದುಮಿಂದ್ರಚಂದ್ರನೊಳ್ ನೆರೆದು ಮಹೇಂದ್ರಾಮರೇಶ್ವರನಭೂತೋಪಮ
	ದಿವ್ಯಸುಖಮನನುಭವಿಸಿ -

ಕಂ||	ಒಡವುಟ್ಟಿದ ತಳದಳಿಸುವ
	ತುಡುಗೆಯ ದುಗುಲದ ನಮೇರುದಾಮಕದೊಳ್ಪ
	ಚ್ಚುಡಿದುದು ಪರಾರ್ಧಕೂಟದ
	ಬೆಡಂಗೊಡಂಬಟ್ಟುದಿರ್ವರಹಮಿಂದ್ರರೊಳಂ		|| ೧೩೦ ||

ಚಂ||	ಕೞಿದ ಭವಕ್ಕೆ ಪೇಸುವಡೆವಾಸುರಕರ್ಮದ ತಲ್ಪನರ್ಥಿಸು
	ತ್ತೞಿವೊಡನಿರ್ದೊಡಂಬಡುವ ಯೋಜಿಪ ಬಾಜಿಪ ತತ್ವಗೋಷ್ಠಿಯೊಂ
	ದುೞಿಯದೆ ಭಾವಿತಾತ್ಮರಹಮಿಂದ್ರರೊಡಂಬಡದಿಚ್ಚೆ ರೂಪಮಂ
	ನೆೞಲುಮನೆಯ್ದೆಪೋಲ್ತಗಲರಲ್ಲಿ ಮಹೇಂದ್ರನುಮಿಂದ್ರಚಂದ್ರನುಂ		|| ೧೩೧ ||

ವ||	ಮತ್ತಿತ್ತ ಜಂಬೂದ್ವೀಪದ ಭರತಕ್ಷೇತ್ರಕ್ಕೆ -

ಕಂ||	ಲಲಿತಾಮ್ರತರುಗೆ ಪೊಸಗೊಂ
	ಚಲಂತೆ ಗಗನಕ್ಕೆ ಶಿಶಿರನಂತೆ ಕೊಳಕ್ಕು
	ಳ್ಳಲರ್ದಬ್ಜದಂತೆ ಕುರುಜಾಂ
	ಗಲವಿಷಯಂ ನಯನವಿಷಯಸುಖಮಂ ಪಡೆಗುಂ		|| ೧೩೨ ||

ಮ||	ಅದಱೂರೂರ್ಗಳೊಳಬ್ಜಮಿಲ್ಲದ ಸರಸ್ಸಂಘಾತಮಿಲ್ಲಾಮ್ರಮಿ
	ಲ್ಲದ ಕಾಡಿಲ್ಲಳಿಯಿಲ್ಲದಬ್ಜವನಮಿಲ್ಲುದ್ಯಾನಸಂತಾನಮಿ
	ಲ್ಲದ ಬಾಗಿಲ್ಲ ಮುನೀಂದ್ರರಿಲ್ಲದಗಮಿಲ್ಲಾತೋದ್ಯದುದ್ಯೋಗಮಿ
	ಲ್ಲದೆ ಜೈನಾಲಯಮಿಲ್ಲ ನೋಡಲದಱೋಳ್ ಗರ್ಭಸ್ಥಿತರ್ ಪುಟ್ಟಿಯುಂ 	|| ೧೩೩ ||

ಚಂ||	ವನಲತಿಯಾದ ಕಲ್ಪಲತೆ ವನ್ಯಮಹೀರುಹಮಾದ ಕಲ್ಪನಂ
	ದನತರು ದೇವದಾರುಕುಜಮಾದ ನಮೇರುಕುಜಂ ವಿಲಾಸವ
	ಜ್ಜನಪದಮಾದ ಸಗ್ಗಮವನೀಶ್ವರರಾದ ಸುರೇಶ್ವರರ್ ಚಂ
	ದ್ವನಗಜಮಾದ ದಿವ್ಯಗಜಮೆಂಬುದನಾನೆಲನುಂಟುಮಾಡುಗುಂ		|| ೧೩೪ ||

ಮ||	ಹಿಮಮುಂ ಗ್ರೀಷ್ಮಮುಮೆಂಬಿವಾರಿತುಗಳುಂ ಶೀತಕ್ಕಮುಷ್ಣಕ್ಕಮ
	ಗ್ರಿಮಧಾಮಂಗಳ ಸೌಖ್ಯದಂಗಳದಱಿಂದಂ ತಮ್ಮ ತಮ್ಮಂದಿನಂ
	ದಮನಾಱುಂ ರಿತು ಪತ್ತುವಿಟ್ಟುವದಱಿಂ ನಿಂದಂತೆ ಕಾರುಂ ಬಸಂ
	ತಮೆ ನಾಡೊಳ್ ವಿಷಮರ್ತುಗಳ್ ಪುಗುಗುಮೇ ಪುಣ್ಯಪ್ರಜಾದಾಸದೊಳ್		|| ೧೩೫ ||

ಕಂ||	ಎರಡನೆಯ ಪಾರಿಜಾತದ
	ಮರನೆಂದೆಂಬವೊಲದಕ್ಕಮೆಣೆಯಿಲ್ಲದಱಿಂ

			- 242 -

	ಕುರುಜಾಂಗಲಮಗ್ಗಳಮು
	ತ್ತರಕುರುಗಂ ದೇವಕುರುಗಮತಿನುತವಿಷಯಂ		|| ೧೩೬ ||

	ನಾರಸುಖಶೇಷಮಂ ನಾ
	ಕೌಕರ್‌ ಬಂದದಱೊಳನುಭವಿಪ್ಪುದಱಿಂದೇ
	ಕಾಕೃತಿ ಕುರುಜಾಂಗಲಮುಂ
	ನಾಕಮುಮದು ಕಿಱುಕುಳಂಗೆ ಬಣ್ಣಿಸಲಱಿದೇ		|| ೧೩೭ ||

	ಅಕುರುಜಾಂಗಲ ವಿಷಯಮ
	ಹೀಕಾಂತೆಗೆ ಪೊಸತೆ ಸಮೆದ ಮುತ್ತಿನ ಮುಡಿ ಧಾ
	ತ್ರೀಕರ್ಣಪೂರಮವನಿ
	ಸ್ತ್ರೀಕರಲೀಲಾಂಬುಜಂ ಧರಿತ್ರೀತಿಳಕಂ		|| ೧೩೮ ||

	ಧರಣೀಹಾರಂ ಹಸ್ತಿನ
	ಪುರಮಮರಪುರೋಪಹಾಸಿ ಭೂವನಿತೆಯ ಕ
	ರ್ಪುರದ ಕರಂಡಗೆ ಸೌಖ್ಯದ
	ಪರವರಿ ಪೊಸವೇಟಿದಿರ್ಕೆ ಸಯ್ಪಿನ ತಾಣಂ		|| ೧೩೯ ||

	ಅದಱ ಪೊಱವೊೞಲ ಸಪ್ತ
	ಚ್ಛದಗಂಧದ ಸೊವಡು ಮುಟ್ಟೆ ಮದಕರಿಕುಳಮೋ
	ವದೆ ಬಳ್ಳಿವಾಯ್ದು ಗಱಿತು
	ಳ್ಕಿದ ಗಿರಿ ಪರಿವಂತೆ ಪರಿದು ಮರವಾಯ್ದಿರ್ಕುಂ		|| ೧೪೦ ||

ವ||	ಮತಮಲ್ಲಿಯೆ

ಕಂ||	ಚಾಮೀಕರ ಕಳಶಮೆ ಕುರು
	ಭೂಮಿಗೆ ತಾಂ ನೇಲೆ ಮಾಡಮಂ ಬಳಸಿ ನಭ
	ಶ್ಯಾಮಂ ನಂದನವನಮಭಿ
	ರಾಮಘನಪ್ರಾವೃಷೇಣ್ಯಪಟಲಮನಿೞಿಕುಂ		|| ೧೪೧ ||

ಮ||	ನವನಿರ್ಯುತ್ಸಹಕಾರವಾರಿ ಮದಮಂ ತತ್ಪಲ್ಲವಂ ಕರ್ಣಪ
	ಲ್ಲವಮಂ ಪೂತೆಳಗೊಂಬು ಕೊಂಬನಳಿ ತದ್ಗಂಡಸ್ಥಳೋದ್ದೇಶ ಸಂ
	ಭವಮತ್ತಾಳಿಯನೆಯ್ದೆ ಪೋಲೆ ಬಿಡುತಂದುಗ್ರದ್ವಿಪಂ ಬಂದು ತಾಂ
	ಗುವುದೆಂಬಂದೆಳಮಾವಿನೊಳ್ ದ್ವಿಪಮೆ ಗೆತ್ತೇಂ ಸೂರ್ಕು ಸೈತಿರ್ಕುಮೇ		|| ೧೪೨ ||

ವ||	ಎನಿಪಳವಿಗಗ್ಗಳಮಾಗಿ ಸೊಗಯಿಸುವ ಪುರಬಹಿರ್ಭಾಗದೊಳ್

			- 243 -

ಶಾ||	ಏಳಾ ಲುಂಗ ಲವಂಗಭೂರ್ಜಲವಲೀ ನಾರಂಗಜಂಬೀರಹಿಂ
	ತಾಳಾನೋಕಹ ಸಂಕುಳಂ ಬಳಸಿ ತೞ್ತೆತ್ತಂ ಪುರೇಶಂಗೆ ದಿ
	ಕ್ಕಾಳರ್ ಪಚ್ಚೆಯ ಕೋಂಟೆಯಂ ಸಮೆದರೆಂಬಾಳೋಕಮಂ ಮಾಡುವಿಂ
	ದೋಳಾರೂಢವಿಟೀವಿಟಾನನಗಣಾಂದೋಳಂ ತದಾರಾಮದೊಳ್		|| ೧೪೩ ||

ವ||	ಅದಱಿಂದೊಳಗೆ ಪೂರ್ವ್ವಾಪರದಿಗ್ಭಾಗದ ಸಮಭೂತಳಪ್ರದೇಶದೊಳಪೂರ್ವಶಿಲ್ಪಿಕೃತ
	ಮಪ್ಪ ಲೆಕ್ಕವಲಗೆಯುಂ ಕಾಡಿಗೆಯೊಳ್ ಪುಟ್ಟಸಿ ಹೊಟ್ಟೆಗವಡಿಕೆಯೊಳೊರಸಿದಂತೆ
	ಮಿಂಚಿ ಸೆಳೆದು ನೋಡಿದ ದಿಟ್ಟೆ ತೆಮೞ್ವನ್ನೆಗಂ ನುಣ್ಪಂ ತಿಣ್ಣುಮನೊಳಕೊಂಡು
	ಪುರೋಭಯ ಪಕ್ಷದೊಳ್

ಚಂ||	ಹಯದ ಮನಕ್ಕಮೇಱಿದನ ಭಿನ್ನಣಕಂ ದೊರೆಯಾಗಿಯುಂ ನೆಗ
	ೞ್ತೆಯ ಪಣಿದಕ್ಕೆ ಮಿಕ್ಕೆಸೆವ ತಕ್ಕಿನ ಬೀರರನಟ್ಟಿ ಕೊಲ್ವಳು
	ರ್ಕೆಯ ತವಿಗೋಲವಿಲ್ಲದಿರೆಯುಂ ವಿಭುಗೞ್ತಿಯ ಸೆಂಡನಾಡಲಾ
	ನೆಯ ಪರಿನೋಡಲೆಂದೊಲೆದು ಮಾಡಿದ ವಾಹಳಿಗಳ್ ಮನೋಹರಂ		|| ೧೪೪ ||

ಪೃಥ್ವೀವೃತ್ತಂ||	ಆವಂ ಪೊಱಗುಮಾಡಿ ರುಗ್ಮಿಕುಳಶೈಳಮಂ ಗೆಲ್ದು ರು
	ಗ್ಮಿ ವಿಸ್ಫುರಿತಮಪ್ಪ ಕೋಂಟೆ ಸಲೆ ಗೋಂಟುಗೊಂಡಿರ್ದುದೆಂ
	ಬ ವರ್ಣನೆಗೆ ತಕ್ಕುದೇ ದಲೆನೆಲಂತದಂ ಸುತ್ತಿದು
	ಗ್ಗವಾರ್ಧಿಗೆಣೆಯಾದಗೞ್ ಸೊಗಯಿಸಿರ್ಕುಮಚ್ಛಾಂಬುವಿಂ		|| ೧೪೫ ||

ಕಂ||	ಆಕೋಟೆಯೊಳಗೆ ಮೂಱುಂ
	ಲೋಕ ಬಿರ್ದಿರ್ದುದಕ್ಕುಮೆಂಬಳವಿಗೆ ವಂ
	ದೇಕ ದ್ವಿ ತ್ರಿ ಚತುಶ್ಯಾ
	ಲಾಕೀರ್ಣಂ ಪುರವರಂ ಕರಂ ಸೊಗಯಿಸುಗುಂ		|| ೧೪೬ ||

ಚಂ||	ಪಡೆದ ಧನಕ್ಕೆ ಲೆಕ್ಕಮಿಡಲಿಂದ್ರನಗಂ ಬಳಪಂ ಧರಾತಳಂ
	ಕಡಿತಮಹೀಶ್ವರಂ ತಗುಳೆ ಬಾಚಿಸುವೊಂ ಸುರಮಂತ್ರಿ ಕೂಡುವೊಂ
	ತೊಡರ್ದಿದಱಂತ್ಯಮಿಲ್ಲ ಪವಣೆಂಬ ಪೊಗೞ್ತೆಯ ಸೂಳೆಗೇರಿಯಂ
	ಗಡಿಯ ದಗುಂತಿ ಪೆಂಪುವಡೆದಾ ಪೊೞಲೊಳ್ ನೆಱೆದೊಪ್ಪಿ ತೋಱುಂಗುಂ		|| ೧೪೭ ||

ವ||	ಮತ್ತಮಲ್ಲಿ

ಮ||ಸ್ರ||	ಕರುಮಾಡಂ ರಮ್ಯಹರ್ಮ್ಯಾಚಳದಳವಿಗಳುಂಬಂ ಹಿಮಾದ್ರೀಂದ್ರಸಾನೂ
	ತ್ಕರಕಾಂತಂ ಬಳ್ಳಿಮಾಡಂಗಳ ಬಳಗಮದೇನೆಂಬ ಪೆಂಪುರ್ವದೇನೆಂ
	ಬಿರವಿಂದೊಳ್ಪಿಂಬದೇನೆಂಬ ದಳಬೆಸನದೇನೆಂಬ ಮಿಕ್ಕೊಳ್ಪದೇನೆಂ
	ಬರಸಂಬೆತ್ತೊಳ್ವದೇನೆಂಬಮಿತಗುಣಮದೇನೆಂಬ ಚಿತ್ರಪ್ರಪಂಚಂ		|| ೧೪೮ ||

			- 244 -

ಕಂ||	ವಿವಿಧವಿನೋದಸುಖಂ ವೈ
	ಶ್ರವಣಂ ಧನದಾದ್ರಿಯೊಳ್ ಸುಖಂ ವಸಿಯಿಸುವಂ
	ತವನಿಪನಾಮಾಡದೊಳು
	ದ್ಭವಾಂಬುನಿಧಿ ವಿಶ್ವಸೇನನನುದಿನಮಿರ್ಕುಂ		|| ೧೪೯ ||

ವ||	ಆ ಮಹೀಮಂಡಳೇಶ್ವರಂಗೆ

ಮ||	ಹಿಮದಿಂ ಸೇತುವನೆಯ್ದಿ ನೀಳ್ದ ರಜತಪ್ರಾಕಾರದಾಕಾರಮಂ
	ಹಿಮರಶ್ಮಿದ್ಯುತಿಕೀರ್ತಿ ಪೋಲ್ತ ತೆಱದಿಂದೆಂಬಂತೆ ಶೂನ್ಯಾ
	ಭ್ರಮಾರ್ಗಮನಾಜ್ಞಾಂಗನೆ ಪೋಗಿ ಸೇದೆಗಿಡದಂತಾಕಾಶದೊಳ್ ಬಟ್ಟೆಯಂ
	ನಿಮಿರ್ವನ್ನಂ ಬಿದಿ ಸೇತುವಂ ಸಮೆದನೆಂಬಾಶಂಕೆಯಂ ಮಾಡುಗುಂ		|| ೧೫೦ ||

	ಸುಮನೋಮಾಲೆಯುಮೊರ್ಮೆಯುಂ ಹಿಮದೊಳೇಂ ಬಾಡಿರ್ದಗಲ್ದಿರ್ಕುಮ
	ಗ್ರಿಮಭೂಪಾಲಶಿರೋಗ್ರಮಂ ಮೆಱೆದುದಾರಾಜಾಧಿರಾಜಾಜ್ಞೆಯಂ
	ದಮನೆಂದುಂ ನಿಖಿಲಾವನೀಪರಧಿಪರ್ ಮಾಣಿಕ್ಯಪರ್ಯಂಕ ಕೀ
	ರ್ತಿಮುಖಾಧಾರಕಿರೀಟದಿಂದಮೆನೆ ಸಂದೊಂ ವಿಶ್ವಸೇನಾಧಿಪಂ		|| ೧೫೧ ||

ಕಂ||	ಕೆಳೆಯರ ಪಗೆವರ ಪೆಂಡಿರ
	ವಿಳೋಳ ಹಾರಾವನದ್ಧಕಂಠಂಗಳಿಳಾ
	ತಳನಾಥನ ಮಧ್ಯಸ್ಥಿತೆ
	ಯಳವಿಯನಳವಲ್ಲದೆಳೆಗೆ ಗೋಸನೆಗೊಳುಗುಂ		|| ೧೫೨ ||

ವ||	ಮತ್ತಮಾ ಪರಮಕ್ಷೇತ್ರ ತೇಜೋರಾಶಿಗೆ

ಕಂ||	ಮುನಿಸೆಂಬ ಕಿಚ್ಚಿನೊಳೆ ಬೆಂ
	ದು ನಿಲ್ಲದಂಬುಧಿಯನೋಡಿ ಪೊಕ್ಕರಿನೃಪನಾ
	ಧನದಿರವಿನಂದಮೆಂತೆನೆ
	ತನುನಿರ್ವಾಪಣನಿಮಿತ್ತದಿರವಂ ಪೋಲ್ಕುಂ		|| ೧೫೩ ||

ಕಂ||	ಆತನ ಚಾಗಂ ಪೆರ್ಮೞೆ
	ಚಾತಕಪೋತಕಮನಲಸೆ ಕೊಳ್ವವೊಲರ್ಥಿ
	ವ್ರಾತಮನಲಸಿಸಿದುದು ಪೆ
	ಮಾರ್ತಿನ ತೊಡವಿಂ ಮದಾಂಧಕರಿಯಿಂ ಹರಿಯಿಂ		|| ೧೫೪ ||

ಉ||	ಆವಿಜಯಾಂಗನಾನಿಳಯಬಾಹುಗೆ ರಾಜಮುನೀಶ್ವರಂಗೆ ಮಾ
	ದೇವಿ ಮದೇಭಗಾಮಿನಿ ಜಗತ್ಪ್ರಿತಯಾಂಬಿಕೆ ನಾಮದಿಂದಮೈ
	ರಾವಧು ಚಕ್ರವರ್ತಿಯ ಜಿನೇಂದ್ರನ ಕಾಮನ ಜನ್ಮಭೂಮಿ ಲೀ
	ಲಾವಿಲಸನ್ನಿಧಾನಮಭಿರಾಮತೆಯೊಡ್ಡು ವಿಲಾಸದಾಲಯಂ		|| ೧೫೫ ||

			- 245 -

ಕಂ||	ಗುಣಶೀಲವ್ರಾತದ ಮೇ
	ಗಣಾಯಮಾಯತಿಯ ಮೇಗಣಱಿವಱಿವಿನ ಮೇ
	ಗಣ ರೂಪಂ ರೂಪಿನ ಮೇ
	ಗಣ ಕಾಂತತೆಯಾ ತ್ರಿಲೋಕಜನನಿಗೆ ಸಹಜಂ		|| ೧೫೬ ||

ಮ||	ನಡೆ ನೋಡಲ್ ದಿವಿಜೇಂದ್ರನೆಯ್ದೆ ಪೊಗೞಲ್ ನಾಗಾಧಿಪಂ ಭಾವದೊಂ
	ದಡೆಯಂ ಭಾವಕನಾಗಿ ಪೋಲೆ ಬರೆಯಲ್ಕಾ ವಿಶ್ವಕರ್ಮಂ ದಲಾ
	ರ್ಪೊಡೆ ನಾಮಾರ್ಪೆಮೆನುತ್ತುಮಂದು ವಿಬುಧರ್ ಮೌನವ್ರತಂಗೊಂಡರೆಂ
	ದೊಡೆ ಪೇೞ್ ಮಾನಿಸರಣ್ಣ ಬಣ್ಣಿಸುವರಾರೈರಾಮಹಾದೇವಿಯಂ		|| ೧೫೭ ||

ಚಂ||	ಸುರಪತಿ ಸೂತ್ರಧಾರನಮರಾವಳಿ ಶಿಲ್ಪಿಗಣಂ ಧನೇಶ್ವರಂ
	ಬರೆದು ಪವಣ್ಗೆ ಜಾಣ್ಗೆವರೆ ನಿರ್ಮಿಸಿದಂ ಪುರಮಂ ನೃಪಂ ಜಗ
	ದ್ಗುರುಜನಕ ನೃಪಾಂಗನೆ ಜಿನಾಂಬಿಕೆ ಬಣ್ಣಿಸಲಾರ್ಪೊನಾವೊನಾ
	ಪುರಮುಮನಾನೃಪೇಂದ್ರನುಮನಾ ನೃಪಕಾಂತೆಯುಮಂ ಕವೀಶ್ವರಂ		|| ೧೫೮ ||

ವ||	ಅಂತು ವಿಶ್ವಸೇನಾವನೀನಾಥನುಮೈರಾಮಹಾದೇವಿಯುಂ ಧರ್ಮಾನುರಾಗದೊಳಂ
	ದಾನವಿನೋದದೊಳಂ ಪರೋಪಕಾರವ್ಯಸನದೊಳಂ ಅರಿಷಡ್ವರ್ಗವಿಜಯದೊಳಂ
	ತತ್ವಭಾವನೆಯೊಳಂ ಕೃತ್ಯ ವ್ಯಾಪಾರರುಮುದಿತಾಭ್ಯುದಯಪರಂಪರರುಮಾಗಿ ರಾಜ್ಯಸುಖ
	ಮನನುಭವಿಸುತ್ತಮಿರೆ

ಕಂ||	ಆ ಜನಪದದವರುಮರಸ
	ಮಾಜದ ನೆಗೞ್ದುದನೆ ನೆಗೞೆ ನೆಲನುಂ ದಿವಮುಂ
	ರಾಜೇಂದ್ರನುಮಿಂದ್ರನುಮಧಿ
	ರಾಜಾಂಗನೆಯುಂ ಪುಳೋಮಸುತೆಯಂ ಪೋಲ್ಕಂ		|| ೧೫೯ ||

	ಅಂತು ಮಹಾದೇವಿಯುಮಖಿ
	ಲಾಂತಃಪುರಮುಂ ಕುಳೀನ ರಾಜಕಮುಂ ಸಾ
	ಮಂತರುಮಿಂ ಬೆಸಕೆಯ್ಯೆ ಜ
	ಗಂ ತನ್ನಂ ಪೊಗೞೆ ವಿಶ್ವಸೇನ ನೃಪೇಂದ್ರಂ		|| ೧೬೦ ||

	ಸುಖಸಂಕಥಾವಿನೋದದಿ
	ನಖಂಡಭೂಮಂಡಲೈಕಪತಿ ದಕ್ಷಿಣದೊಳ್
	ಸುಖಮರಸುಗೆಯ್ಯೆ ಕುರುಕುಲ
	ಶಿಖಾಮಣಿಪ್ರತಿಮನಾಗಿ ನೃಪನಪ್ರತಿಮಂ		|| ೧೬೧ ||

ವ||	ಪೂರ್ವೋಕ್ತ ಸರ್ವಾರ್ಥಿಸಿದ್ಧೀಶ್ವರಂ ಮಹೇಂದ್ರಾಮರಂ ಮೂವತ್ತು ಮೂಱುಸಾಗರೋಪ

			- 246 -

	ಮಾಯುಷ್ಯಂಬರಮನನ್ಯ ಸಾಮಾನ್ಯ ದಿವ್ಯಸುಖಮನನುಭವಿಸುತ್ತುಮಿರೆ ಪರಮಾಯುರವ
	ಶೇಷಮಱುದಿಂಗಳುಂಟೆನೆ

ಮ||ಸ್ರ||	ಸುವಿಜ್ಞಾನೋಪಯೋಗಂ ಸುರಪತಿಗುಪವಿಷ್ಟಾಸನಾಕಂಪದಿಂದಂ
	ಬರೆ ಕಂಡೈರಾಮಹಾದೇವಿಯರುದರದೊಳಂಬರ್ಪ ಲೋಕೇಶನಂ ಚೆ
	ಚ್ಚರಮಾವಿತ್ತೇಶನಂ ಪೇೞ್ವುದುಮೊಸೆದಱುದಿಂಗಳ್ವರಂ ಪಂಚರತ್ನೋ
	ತ್ಕರದಿಂ ಸಾರ್ಧತ್ರಿಕೋಟಿಪ್ರಮಿತಿಯ ಮೞೆಯಂ ಪಣ್ಣಿದಂ ಲೋಕಪಾಳಂ		|| ೧೬೨ ||

ಕಂ||	ಆ ರತ್ನದ ಮೞಿ ಪಟ್ಟಣ
	ಭಾರಮಿದೆನೆ ವಿಶ್ವಸೇನನರಮನೆಯೊಳ್ ಭೋರ್
	ಭೋರೆನೆ ಪಂಚಾಶ್ಚರ್ಯ ಸ
	ಮಾರಂಭಯುತಂ ತಗುಳ್ದು ಕಱೆದುದು ನಭದಿಂ		|| ೧೬೩ ||

ವ||	ಮತ್ತಂ ಸೌಧಮೇಂದ್ರನಖಿಲಜಗದ್ಗುರುಜನನಿಪ್ಪೈರಾವತೀಮಹಾದೇವಿಯುಂ ಕೆಯ್ಗೆಯ್ಯಲ್

ಕಂ||	ಅತಿಶಯಪದ್ಮಾದಿ ಸರ
	ಸ್ಥಿತಿಯೊಳ್ ವಸಯಿಸುವರಂ ವಿನೂತ್ನಶ್ರೀಹ್ರೀ
	ಧೃತಿ ಕೀರ್ತಿಬುದ್ಧಿಲಕ್ಷ್ಮೀ
	ಪ್ರತಿಕರ್ ದೇವಿಯರನಱುವರಂ ಬೆಸವೇೞ್ದಂ		|| ೧೬೪ ||

ವ||	ಮತ್ತಂ ರುಚಕಾಚಳದ ಮೂಡಣದೆಸೆಯೊಳನಿಂದಿತಮೆಂಬ ಸ್ವಸ್ತಿಕಮೆಂಬ ದಿನಮೆಂಬ
	ಕಾಂಚನಮೆಂಬ ವಿಡೂರಮೆಂಬಂಜನಮೆಂಬರಿಷ್ಟಮೆಂಬಂಜನಮೂಲಕಮೆಂಬ ಕನಕ
	ಮೆಂಬ ಕೂಟತಳಂಗಳೊಳವನಲಂಕರಿಸಿರ್ಪ ವಿಜಯೆ ವೈಜಯಂತೆಜಯಂತೆಯಪರಾಜಿತೆ
	ಯಾನಂದೆ ನಂದೋತ್ತರೆ ನಂದೆ ನಂದವರ್ಧನೆಯರೆಂಬ ಮಹತ್ತರದಿಕ್ಕುಮಾರಿಯರೆಣ್ಬರುಮಂ
	ಪ್ರಸವೋತ್ಸವೋತ್ಸವದೊಳ್ ತುಂಗ ಭೃಂಗಾರಂಗಳಂ ಪೊತ್ತು ನಡೆಯಲಿಂದ್ರಂ ಬೆಸಸಿದಂ
	ಮತ್ತಾಗಿರಿಯ ತೆಂಕಣ ದರಿಯ

ಕಂ||	ರುಚಕಮಮೋಘಂ ವಿಮಳಂ
	ರುಚಕೋತ್ತರಮುಚಿತಸುಪ್ರಬುದ್ಧಂ ಭದ್ರಂ
	ರುಚಿವನ್ಮಂದರಮಪವರ
	ಕಚಾರುತರಸುಪ್ರತಿಷ್ಠಮೆಂಬ ನಿತಂಬಂ		|| ೧೬೫ ||

ವ||	ಆ ಕೂಟಾಷ್ಟಕದೊಳ್

ಕಂ||	ಪ್ರತಿದಿವಸಂ ರಮಿಯಿಪ ದೇ
	ವತೆಗಳ್ ಸುಪ್ರಣಿಧಿ ಸದ್ಯಶೋಧರೆ ಲಕ್ಷ್ಮೀ
	ಮತಿ ಕೀರ್ತಿಮತಿ ವಸುಂಧರೆ
	ನುತಸುಸ್ಥಿತೆ ಸುಪ್ರಬುದ್ಧೆ ಚಿತ್ರಿಕೆಯೆಂಬಳ್		|| ೧೬೬ ||

			- 247 -

ವ||	ಅವರನಮರರಾಜಂ ಸಿರಿಗನ್ನಡಿವಿಡಿಯಲಪ್ಪಯ್ಸಿದಂ ಮತ್ತಂ ತದದ್ರೀಂದ್ರದ ವಾರುಣ
	ದಿಶಾಭಾಗದ ರತ್ನಾರುಣಮಪ್ಪ

ಕಂ||	ಕುಮುದಂ ನಳಿನಂ ಪದ್ಮಂ
	ಕಮಳಂ ಸೌಮನಸಮುಂ ಯಶೋಭದ್ರಕಮೃ
	ತ್ತಮಲೋಹಿತಾಕ್ಷಮುಂ ಕುಸು
	ಮಮೆಂದು ಪೆಸರ್ವೆಸರೊಳೆಸೆವ ಕೂಟಾಷ್ಟಕದೊಳ್		|| ೧೬೭ ||

	ಆವೋೞ್ತುಂ ನೆಲಸುವಿಳಾ
	ದೇವಿ ಸುರಾದೇವಿ ಪೃಥ್ವಿ ಪದ್ಮಾವತಿ ಸ
	ದ್ಭಾವದ ಕಾಂಚನೆ ನವಮಿಕೆ
	ಲಾವಣ್ಯದ ಸೀತೆ ಭದ್ರೆಯೆಂಬೆಣ್ಬರುಮಂ		|| ೧೬೮ ||

ವ||	ನಾಕನಾಯಕಂ ತ್ರಿಲೋಕಗುರುಸವಿತ್ರಿಗೆ ಸೀಯನಪ್ಪ ಗೇಯದಿಂ ಪೊೞ್ತುಗಳೆಯಲ್
	ನಿಯಮಿಸಿದಂ ಮತ್ತಮಾಧರಣೀಧರ ರಾಜಾಧಿರಾಜನಪ್ಪ

ಕಂ||	ವಿನುತ ರುಚಕಾದ್ರಿಯುತ್ತರ
	ವನದೊಳ್ ಸೊಗಯಿಸುವ ಕುಂಡಳ ಸ್ಫಟಿಕಾರ್ಕಾಂ
	ಜನ ಕಾಂಚನ ರುಚಿರ ಸುದ
	ರ್ಶನ ರಜತಾಂಕಿತ ವಿಚಿತ್ರಕೂಟಾವಳಿಯೊಳ್		|| ೧೬೯ ||

	ಒಸೆದಿರ್ಪ ಶ್ರೀಹ್ರೀಧೃತಿ
	ಲಸದಾಸ್ಯೆ ವಿಬುದ್ಧೆ ಪುಂಡರೀಕಿಣಿ ಭಾವ
	ಪ್ರಸರದೆ ಕಡುಗಾಡಿಯಳುಂ
	ಬೆಸವಾರುಣಿ ಮಿಶ್ರಕೇಶಿಯೆಂಬೆಣ್ಣರುಮಂ		|| ೧೭೦ ||

ವ||	ಕುಳಿಕಾಯುಧನರ್ಹನ್ಮಾತೆಗೆ ಧವಳಚಮರರುಹಂಗಳನಿಕ್ಕಲ್ ನಿಯೋಜಿಸಿದಂ
	ಮತ್ತಮಾಪರ್ವತದ ಪೂರ್ವದಿಗ್ಭಾಗದ ನಾಲ್ಕು ಕೂಟಂಗಳಪ್ಪ

ಕಂ||	ನಿತ್ಯಾವಲೋಕ ವಿಮಳಕ
	ನಿತ್ಯೋದ್ಯೋತಸ್ವಯಂಪ್ರಭಂಗಳೊಳಿರ್ದಾ
	ದಿತ್ಯಕ್ಷಣರುಚಿತನುರುಚಿ
	ಮತ್ಯಬಲೆಯರಂ ಪ್ರದೀಪತತಿಯಂ ಬೆಳಗಲ್		|| ೧೭೧ ||

	ತ್ರಿಶಿರೆಯುಮಂ ಚಿತ್ರೆಯುಮಂ
	ವಿಶೇಷದಿಂ ಕನಕಚಿತ್ರೆಯೆಂಬಳುಮನಘಾಂ
	ಕುಶಮಣಿ ಸೂತ್ರಾಮಣಿಯುಮ
	ನಶೇಷ ಜಿನಜನನಿಗಮರರಾಜಂ ಪೇೞ್ದಂ		|| ೧೭೨ ||

			- 248 -

ವ||	ಮತ್ತಮಾ ರುಚಕಾಚಳದ ವಿದಿಗ್ಭಾಗಸ್ಥಿತಕೂಟಂಗಳಪ್ಪ

ಕಂ||	ರುಚಕಮಣಿಪ್ರಭವೈಡೂ
	ರ್ಯಚಾರರುಚಕೋತ್ತರಂಗಳೊಳ್ ರಮಯಿಸುವಾ
	ರುಚಕೆ ರುಚಕಾಸ್ಯೆ ರುಚಕಾಂ
	ತೆ ಚಟುಲೆ ರುಚಕಪ್ರಭಾಖ್ಯೆಯೆಂಬಮರಿಯರಂ		|| ೧೭೩ ||

ವ||	ಮತ್ತಂ ತದದ್ರೀಂದ್ರದ

ಕಂ||	ರತ್ರೋಚ್ಛ್ರಯ ರತ್ನಪ್ರಭ
	ರತ್ನಲಸತ್ಸರ್ವರತ್ನ ಕೂಟಾದಿಗಳೊಳ್
	ಯತ್ನದಿನಿರ್ಪಮರಸ್ತ್ರೀ
	ರತ್ನಂಗಳನರ್ಹದಂಬಿಕಾಸೇವನೆಯೊಳ್		|| ೧೭೪ ||

	ಅಪರಾಜಿತೆ ವಿಜಯೆ ಜಯಂ
	ತೆ ಪೆಸರೊಳಾವೈಜಯಂತೆಯೆಂಬಿವರಂ ನಾ
	ಕಪತಿ ನಿಯೋಜಿಸಿದಂ ವಿ
	ಷ್ಟಪತ್ರಯಾಧೀಶ ಜನನಿಗಿಸುವೆಸಗೆಯ್ಯಲ್		|| ೧೭೫ ||

ವ||	ಮತ್ತಮನ್ಯಕುಲಶಿಖರಿ ಶೇಖರುಗಳಪ್ಪ ಕೂಟಂಗಳೊಳಿರ್ಪ

ಉ||	ಹಾವವಿಲಾಸಭಾವರಸರಂಜಿತೆ ಮಾಳಿನಿ ಪುಷ್ಟಚೊಳೆ ಚೂ
	ಳಾವತಿ ಚಂಕನತ್ಕನಕಚಿತ್ರಿಕೆ ಮಾಳಿಕೆ ಕಾಂತಿಮತ್ಸುರಾ
	ದೇವಿ ವಿಳಾಸದಾತ್ರಿಶತೆ ಕಾಂಚದೇವತೆಯೆಂಬೊರಂ ಜಿನೇಂ
	ದ್ರಾವಸಥೈಕಗರ್ಭಪರಿಶೋಧನೆಗಟ್ಟಿದನಿಂದ್ರನೞ್ತಿಯಿಂ		|| ೧೭೬ ||

ವ||	ಅಂತಮರೇಂದ್ರಂ ತನ್ನಿಂದ್ರಾಣಿಯ ದೊರೆಯರಾದೆಲ್ಲರುಮಂ ರಮಣಿಯ ರಹಸ್ಯವ್ಯಾಪಾರಕ್ಕಂ
	ಪರಿಚಾರಿಕಾ ಕೃತ್ಯಕ್ಕಮಟ್ಟುವುದುಮನಿಬರುಂ ಬಂದು

ಕಂ||	ಸಂಗತಸುರಸುದತಿಯರ
	ಷ್ಟಾಂಗಂ ಬೆರಸೆಱಗೆ ಜಿನನ ಜನನಿಯ ಪದಪ
	ದ್ಮಂಗಳೊಳೊಪ್ಪಿದುವಳಿಕುಳ
	ಮಂ ಗೆಲ್ದು ತದೀಯಕುಟಿಳಚಳದಳಕಂಗಳ್		|| ೧೭೭ ||

ವ||	ಅಂತನಿಬರುಮರಿಯರಲಸದೈರಾಮಹಾದೇವಿಯನೋಲಗಿಸುತ್ತಿರೆ

ಕಂ||	ಪರಮಜಿತಜನನಿಗೊರ್ವಳ್
	ಸುರವಧು ಕೊಡೆವಿಡಿದು ನಳಿನಿಯೊಡೆವೆಳೆದು ರಜಂ

			- 249 -

	ಬೊರೆದು ಕೊಡೆಯೆಲೆಯ ಕೆಳಗಿ
	ರ್ದ ರಾಜಹಂಸಿಯ ವಿಳಾಸಮಂ ನೆನೆಯಿಸಿದಳ್		|| ೧೭೮ ||

	ತ್ರಿದಶನದೀಸಲಿಲದ ಪೂ
	ರದಿನಂಗನೆ ನಯದೊಳಿಭಿಷವೋತ್ಸವಮನೊಡ
	ರ್ಚಿದಳೆನೆ ಜಿನಜನನಿಗೆ ರಾ
	ಗದಿನಿಕ್ಕಿದಳೊರ್ವಳಮರಿ ಚಮರೀರುಹಮಂ		|| ೧೭೯ ||

	ಕವಿತೆಗೆ ವಾಗ್ದೇವತೆ ಕಿ
	ೞ್ಕವಳಿಗೆವಿಡುವಂತೆ ತಂಬುಲಂದೀವಿದ ಪೊಂ
	ಗವಳಿಗೆಯಂ ಪಿಡಿದಂಬಿಕೆ
	ಗವಟಿಯ್ಸಿದಳೊರ್ವಳಿಂದ್ರವಧು ತಂಬುಲಮಂ		|| ೧೮೦ ||

	ಅನುದಿನಮೊರ್ವಳ್ ಗೀರ್ವಾ
	ಣನಾದವಧು ನಾಕಲೋಕದಿಂ ಬಂದರ್ಹ
	ಜ್ಜನನಿಗೆ ನಂದನವನಗತ
	ವನಲವೋಲ್ ತಂದು ನೀಡುಗುಂ ಪಣ್ಬಲಮಂ		|| ೧೮೧ ||

	ಸುಕುಮಾರಸುರಭಿಸಂತಾ
	ನಕಕುಸುಮದ ಬಣ್ಣವಾಸಿಗಂಗಳನೆತ್ತು
	ತ್ತಕಳಂಕಮೂರ್ತಿಗಾಗಾ
	ಡಿಕಾರ್ತಿಗಮರಿಯರೆ ಮಾಲೆಗಾರ್ತಿಯರಾದರ್		|| ೧೮೨ ||

	ಮಂಡಲದ ತುಡುಗೆಯಂ ಕೆ
	ಯ್ಕೊಂಡುಂ ಬಗೆಯಱಿದು ತುಡಿಸಿಯುಂ ಮದವದ್ವೇ
	ತಂಡಮೃದುಗತಿಗೆ ಮಾಣಿಕ
	ಭಂಡಾರದ ಬೆಸನನಮರಿಯರ್‌ ನಡೆಯಿಸುವ‌ರ್		|| ೧೮೩ ||

	ಅತಿಶಯಮೆಸೆದಿರೆ ಮೃದುಪಾ
	ದತಳಂಗನೂಡಿ ಯಾವಕದ್ರವದಿಂದಂ
	ಪ್ರತಿದಿನಮಾ ದೇವಿವಿಳೇ
	ಪಿತಕರ್ಮಮನೊರ್ವಳಮರವಧು ಕೆಯ್ಕೊಂಡಳ್		|| ೧೮೪ ||

	ತ್ರಿದಶಾಂಗನೆಯರ್ ತ್ರಿಸ್ಥಾ
	ನದೊಳ್ ಪ್ರಸನ್ನಾಧಿಯಪ್ಪಲಂಕಾರಂಗಳ್
	ಪದಿಮೂಱುಮೆಸೆಯೆ ಕೊಳೆ ಪಾ
	ಡಿದರೋಲಗಸಾಲೆಯೊಳೆ ಜಿನೇಂದ್ರಾಂಬಿಕೆಯಾ		|| ೧೮೫ ||

			- 250 -

	ರಂಗದೊಳಮರಾಂಗನೆಗ
	ತ್ಯಂಗಂ ನೃತ್ಯಾಂಗಮಂಗಹಾರಂ ರಸವ
	ದ್ಭಂಗಿಯೆನಿತನಿತುಮಂ ಲಲಿ
	ತಾಂಗಿಗೆ ತೋಱಿದಳಪೂರ್ವಸಂಗೀತಕದೊಳ್		|| ೧೮೬ ||

ವ||	ಮತ್ತಮೊರ್ವಳ್

ಚಂ||	ನಯಮಳವಟ್ಟ ಜೀವೆಯಳವಟ್ಟಧರೋತ್ತರತಂತ್ರಮಪ್ಪ ತಂ
	ತ್ರಿಯೊಳನುವಾದಿಯಾಗೆ ಪೊಸಮೂರ್ಛೆನೆ ರಂಜಿಸೆ ಮಂದ್ರತಾರಗೀ	
	ತಿಯ ಪವಣೊಪ್ಪೆ ರಾಜಮಹಿಷಿಸಭೆಯೊಳ್ ಕಡುಜಾಣೆಯುಂ ಪ್ರವೀ
	ಣೆಯುಮೆನೆ ವೀಣೆಯಂ ಮಿಡಿದಳಳ್ಳೆರ್ದೆಯಂ ಮಿಡಿದಳ್ ಪ್ರಗೀತರಾ		|| ೧೮೭ ||

ಕಂ||	ಅಮರ್ದೆಸೆವ ಪುರ್ವುಮಂ ನೊಸ
	ಲುಮನೊರ್ವಳ್ ಸಮಱುವಮರಿ ಹೇಮಾಂಬುಜದೊಳ್
	ಸಮನಿಸಿದ ಶೈವಲಪ್ರಸ
	ರಮನೋಸರಿಸುವ ಚಳೋರ್ಮಿಯಂ ಪೋಲ್ತಿರ್ದಳ್		|| ೧೮೮ ||

	ಆರೋಗ್ಯಂ ಮಾೞ್ಪಮೃತಾ
	ಹಾರಮನಂಬಿಕೆಗೆ ಬೋನಮೆತ್ತುವ ದಿವಿಜ
	ಸ್ತ್ರೀರುಚಿರಭೋಜನಾಂಗಲ
	ತಾರಮಣೀಯತೆಯನೇಂ ಪುದುಂಗೊಳಿಸಿದಳೋ		|| ೧೮೯ ||

	ಸ್ಮರಹರನ ತಾಯ್ಗೆ ಸುರವಧು
	ಸಿರಿಗನ್ನಡಿವಿಡಿವ ತೆಱನದೆಂತೆನೆ ತತ್ಸುಂ
	ದರಿಯ ಮೊಗಕ್ಕಾ ಬಿಂಬಮೆ
	ದೊರೆ ಪೆಱತಿಲ್ಲೆಂಬ ಬಗೆಯೆ ಪೆಱತೆನಲಱಿಯೆಂ		|| ೧೯೦ ||

	ಅಪೂತಚರಿತ್ರೆಗೆ ಮೆ
	ಯ್ಗಾಪಾಗಿ ಕೃಪಾಣಪಾಣಿಪಲ್ಲವೆಯರ್ ದೇ
	ವಾಪಗೆಯ ಕೆಲದ ಖಡ್ಗಿಕ
	ಳಾಪಮನನುಕರಿಸಿದರ್ ಸುರೇಂದ್ರಾಂಗನೆಯರ್		|| ೧೯೧ ||

	ನಿಱಿಸಿದ ವಿಚಿತ್ರವೇತ್ರದ
	ತುಱುಗಲ್ ಪೊಸಲತೆಯ ಬೀೞಲಂ ಪೋಲ್ತಿರೆ ಕಂ
	ಣಱಿದು ಮಹಾದೇವಿಗೆ ಪಡಿ
	ಯಱವೆಸನಂ ಕೆಲಬರಮರಿಯರ್ ಕೈಕೊಂಡರ್		|| ೧೯೨ ||

			- 251 -

ವ||	ಮತ್ತಮಾಹಾರೋತ್ತರಾನ್ನವಾಸಕಾಧಿಷ್ಠಿತ ಮನಃಪ್ರಸಾದಪ್ರದವಿನೋದ ದರ್ಶನಪ್ರಸ್ತಾಪ
	ಘಟನಾವಸರಪ್ರಾಪ್ತವೈದಗ್ಧ್ಯಜನ ಸಂಭಾಷಣಗೋಷ್ಠಿನಿರ್ದೇಶಚತುರವಚನೋಪನ್ನಗರ್ಭಾ
	ಧ್ಮಾತೆ ಪರಿಜ್ಞಾನೋದ್ರೇಕಮಮರೀಸ್ಖಲಕರತಂತನ್ಯಮಾನ ಸಂತಾಂತಪಪ್ರಹೇಳಿಕಾ
	ಸಮಸ್ಯಾಸಮಾಸೋದಿತ ಕಾಲದೊಳ್ ದೇವಿಗೊರ್ವಳ್ ಸುರವಾಮನೇತ್ರೆ

ಕಂ||	ಅಡರಿ ತೊಡರ್ಪಿನೊಳಿರ್ಪಂ
	ತಡರ್ವಹಿತರನಿಱಿದು ಪಗೆಯ ಕಾಲಂ ಪಿಡಿವಂ
	ಕುಡು ಬೆಸನಮನೆಮಂದಿಗೆ
	ಮಿಡುಕನೆನೆ.......................		|| ೧೯೩ ||

ವ||	ಮತ್ತಂ

ಕಂ||	ಚಾಂಡಾಲಪತಿಯ ಮನಮೆರ್ದೆ
	ಗೊಂಡು ಮನಃಪದ್ಮಮುಕುಳಮಂ ಸವಿವಳಿಯಂ
	ಕಂಡೊಂಡೆ ಮುನಿವಾ ನರರುಂ
	ಪೆಂಡಿರುದಾರತೆಗದೇಕೆ ಮುನಿವರೊ ದೇವೀ		|| ೧೯೪ ||

	ಲವಲೀ ಲವಂಗ ಪಲ್ಲವ
	ಸವಿಪಲ್ಲವಮನವಯವದೆ ದುಃಖದಮದಱಿಂ
	ಲವಲೀ ಲವಂಗ ಪಲ್ಲವ
	ಸವಿಪಲ್ಲವಮೆರಡೆ ನಿಜಯಶಃಸುಕುಮಾರಂ		|| ೧೯೫ ||

	ತಾಳದೊಳೆಸೆವಳಿಯಂ ಹಿಂ
	ತಾಳದೊಳೆಸೆವಳಿಯಮರದೊಳೆಸೆವಳಿಯಂ ತಾ
	ಮೇಳಿಸುತಮಿರ್ಪುದುಂ ಚದು	
	ರೇಳಿಗೆ ತಾವಿಳಿಯಲಾಗ ತಿಳಿವವನೆಗ್ಗಂ		|| ೧೯೬ ||

	ಇಂತಿರೆ ದಿವಿಜೇಂದ್ರನ ಬಹಿ
	ರಂತಃಪುರವಧುವಿರಾವಪೊೞ್ತುಂ ಪದದೊಳ್
	ತಂತಮ್ಮ ನಿಯೋಗದೊಳಿರೆ
	ಸಂತತಮಱುದಿಂಗಳೊಂದು ದಿವಸದ ತೆಱದಿಂ		|| ೧೯೭ ||

ಚಂ||	ಅನುದಿನಮಾಱುದಿಂಗಳಮರಾಂಗನೆಯರ್ ದಿವಿಜೇಂದ್ರಲೋಕಸಂ
	ಜನಿತ ಮಹೌಷಧಿಪ್ರಕರದಿಂ ಜಿನಮಾತೆಗೆ ಮಾಡೆ ಗರ್ಭಶೋ
	ಧನೆಯನದೇನಮಾನುಷಮೆನಲ್ದೊರೆಯಾಗೆ ಶರೀರಮಬ್ಜಜ
	ನ್ಮನೆ ಸಮೆದಿಂದಕಾಂತವನಕಾಂತೆವೊಲೇಂತೆನೆ ತೆಳ್ಪುವೆತ್ತದೋ		|| ೧೯೮ ||

			- 252 -

ವ||	ಮತ್ತಮಮರಮಹತ್ತರಿಕಾನಿವಹಂ ಪ್ರತ್ಯೇಕನಾಮಗ್ರಹಣಂ ನಿಪುಣಿಕೆ ಚಂದ್ರಿಕೆಯಮೃತಮತಿ
	ಲವಲಿಕೆ ಪದ್ಮನಿ ಮನೋಹರಿಮಾಳಿತಿಕೆ ಉತ್ಪಳಿಕೆ ಮಂದಾರಿಕೆ ಯವನಿಕೆ ಪ್ರಭಾವತಿ
	ಚಿತ್ರಲೇಖೆ ಮಯೂರಿಕೆ ಚೂತಲತಿಕೆ ಮೃಣಾಳಿಕೆ ಯೆಂಬವರ್ಗೆ ತಕ್ಕ ಪೆಱವುಮೊಳಗಣ
	ಪೊಱಗಣ ಬೆಸಂಗಳಂ ನಿಯೋಜಿಸುವುದುಂ

ಮ||	ಅವರೊಂದೊರ್ವರೊಳಕ್ಕೆಯಿಂ ಸೆಣಸಿ ಕೊಳ್ ಕೊಳ್ಳೆಂದು ಕೆಯ್ಗೊಯ್ಯೊಳೊ
	ಪ್ಪುವ ಹಾರಂ ಮೊಲೆಯೊಳ್ ತೊಡಂಕೆ ವಳಯಂ ಕರ್ಣಾಂತಮಂ ತಾಳ್ದೆ ಸಾ
	ರ್ದವತಂಸಂ ಕದಪಂ ಪಳಂಚೆ ಬೆಸದೊಳ್ ತಳ್ಪೊಯ್ದರಾ ದೇವಿಯು
	ದ್ಭವಮುಂ ವಿಭ್ರಮಲೀಲೆಯುಂ ನಗುವಿನಿಂ ಸ್ತ್ರೀರಾಜ್ಯಸಾಮ್ರಾಜ್ಯಮಂ		|| ೧೯೯ ||

ವ||	ಅಂತೊಂದು ಪುಣ್ಯದಿನದೊಳ್

ಚಂ||	ಅವಿರಳಪಾಣಿಪಲ್ಲವೆ ಕುಚೋನ್ನತಮಂಜರಿ ಬಾಹಶಾಖೆ ಸು
	ಚ್ಛವಿದಶನಾವಳೀಮುಕುಳೆ ಪಟ್ಟದಕುಂತಳೆ ಪತ್ರಭಂಗಪ
	ಲ್ಲವಿತಕಪೋಲಪತ್ರೆ ತನುಮಧ್ಯೆ ವಚಃಪರಪುಷ್ಪನಾದೆ ಪು
	ಣ್ಯವತಿ ನೃಪೇಂದ್ರಕಾಂತೆ ನವಕಲ್ಪಲತಾಕೃತಿಯಿಂದಮೊಪ್ಪಿದಳ್		|| ೨೦೦ ||

ವ||	ಅಂತಳವಲ್ಲದೊಪ್ಪಿ ತಲೆನೀರ್ಮಿಂದು ರಜನೀಸಮಯದೊಳ್ ಪವಡಿಸಿ ಮನೋಹರ
	ಮುಹೂರ್ತದೊಳ್

ಕಂ||	ಐರಾವತಕರಿಯಂ ಮದ
	ಮೈರೇಯಕಭಾರಚಂಚರೀಕಮನಿಂದು
	ಕ್ಷೀರರುಚಿಯಂ ವೃಷೇಂದ್ರನ
	ನಾರಮಣೀರತ್ನಮಿರುಳ ಕಡೆಯೊಳ್ ಕಂಡಳ್		|| ೨೦೧ ||

ಕಂ||	ಅಗರಾಜಸಾನುಗತನಂ
	ಮೃಗರಾಜನ ನಿಭಯುಗಭಿಷೇಕಜಲೌಘ
	ಸ್ಥಗಿತೆಯನಬ್ಜಾಸನೆಯಂ
	ಮೃಗಾಕ್ಷಿ ಬೆಳಗಪ್ಪ ಜಾವದಾಗಳ್ ಕಂಡಳ್		|| ೨೦೨ ||

	ಲೋಳದಳನೀಲಕುವಳಯ
	ಮಾಳೆಗಳೆರಡಂ ತದೀಯ ಮೈತ್ರೀರಸಸಂ
	ಪಾಳಸಮಸನ್ವಿತ ಹಿಮರುಚಿ
	ಮಾಳೆಯನಂಬಿಕೆ ನಿಶಾಂತದೊಳ್ ವೀಕ್ಷಿಸಿದಳ್		|| ೨೦೩ ||

	ಪೊಸತಲರ್ದಂಭೋರುಹದೆಸೆ
	ವೆಸೞಂತಳವಡಿಸಿ ಕಿರಣಮೊಗೆದರುಣನನಾ

			- 253 -

	ಗಸಗಂಗೆಯ ಮಡುವಿನೊಳೊಡ
	ನೆಸೆವೆಳವಾಳೆಗಳನೆರಡನಂಬಿಕೆ ಕಂಡಳ್		|| ೨೦೪ ||

	ತಳದಳಿಸುವ ಕೆಂಬೊನ್ನಮ
	ಳ್ಗಳಸಮನಮೃತೋದಭಾನುಚುಂಬಿತಗಗನ
	ಸ್ಥಳಮಂ ಸೊಗಯಿಪತಾಮರೆ
	ಗೊಳನಂ ಪ್ರತ್ಯೋಷದೊಳ್ ಜಿನಾಂಬಿಕೆ ಕಂಡಳ್		|| ೨೦೫ ||

	ಧೃತವಿದ್ರುಮಕಂಬುಲತಾ
	ಪ್ರತಾನನೀಳೊರ್ಮಿಮಾಳೆಯಂ ಜಳನಿಧಿಯಂ
	ನುತಹರಿಪೀಠಮನಂಬಿಕೆ
	ನಿತಂಬಭರಚಲಿತಚಲನೆ ಕನಸಂ ಕಂಡಳ್		|| ೨೦೬ ||

	ಪ್ರಚುರನವವೈಜಯಂತೀ
	ವಿಚಿತ್ರಮಂ ಸುರವಿಮಾನಮಂ ನಾನಾರತ್ನಂ
	ರಚಿತಮುಮನಹಿಗೃಹಮಂ ಘನ
	ಕುಚೆ ರಜನೀಚರಮದೊಳ್ ಜಿನಾಂಬಿಕೆ ಕಂಡಳ್		|| ೨೦೭ ||

	ಪಸರಿಸಿದ ಪಂಚರತ್ನದ
	ಪಸರದ ಪೃಥುರಾಶಿ ಗಗನಮಂ ತಾಗೆ ಪೊದ
	ೞ್ದೆಸೆದಿರೆ ಕೃಶಾನುಶಿಖೆ ದೆಸೆ
	ದೆಸೆಯೊಳ್ ಜಿನಪತಿಯ ಜನನಿ ಪರಿವೀಕ್ಷಿಸಿದಳ್		|| ೨೦೮ ||

ವ||	ತದನಂತರಮಭ್ಯುದಯನಿಶ್ರೇಯಸಸುಖನಿಮಿತ್ತಂಗಳುಮುದಿತೋದಿತನುಂ ಶಲಾಕಾ
	ಪುರುಷನುಂ ಚಕ್ರವರ್ತಿಯುಂ ಮನ್ಮಥನುಂ ತೀರ್ಥಕರಪರಮದೇವನುಮಪ್ಪ ಸುಪು
	ತ್ರೋತ್ಪತ್ತಿ ಹೇತುಭೂತಂಗಳಮಪ್ಪ -

ಉ||	ಈಪದಿನಾಱುಮೊಳ್ಗನಸನಂಬಿಕೆ ಕಂಡು ನಿಶಾಂತದೊಳ್ ಪಯೋ
	ಜೋಪಮವಕ್ತ್ರೆ ತಳ್ಪತಳದಿಂದೊಸೆದೞ್ದು ದಿನಾದಿಸತ್ಕ್ರಿಯಾ
	ವ್ಯಾಪೃತಿಯೆಲ್ಲಮಂ ನೆಱೆಯನುಷ್ಠಿಸಿ ಪೋಗಿ ನೃಪಂಗೆ ಪೇೞೆ ಕೇ
	ಳ್ದಾ ಪುರುಷೋತ್ತಮಂ ತಿಳಿಪಿದಂ ಕನಸಂ ನೆನಸಾಗೆ ರಾಗದಿಂ		|| ೨೦೯ ||

ವ||	ಎಂತೆನೆ

ಮ||ಸ್ರ||	ಗಜದಿಂ ಗಂಭೀರಭಾವಂ ವೃಷಭದಿನಭನಂ ಸಿಂಹದಿಂ ಬಂಹಿಮಸ್ಯಾ
	ದ್ರಿಜನಬ್ಜಾವಾಸೆಯಿಂ ಶ್ರೀಗಧಿಪನಮಳದಾಮಂಗಳಿಂ ಭೋಗಿ ನೀಲಾಂ
	ಬುಜಲೀಲಾಕಾರದಿಂ ಕಾಂತಿಯುತನಿನನಿನತ್ಯೊರ್ಜಿತಂ ಬಾಳೆಯಿಂದಂ
	ಗಜಜೈತ್ರಂ ಕುಂಭದಿಂದುತ್ತಮನಮಲಪಯಸ್ಸದ್ಮದಿಂ ಶುದ್ಧವೃತ್ತಂ		|| ೨೧೦ ||

			- 254 -

ಕಂ||	ವಾರಿಧಿಯಿಂ ಸುಖನಿಧಿ ಕಂ
	ಠೀರವವಿಷ್ಟರದಿನಧಿಕನಮರಾಲಯದಿಂ
	ಧೀರಂ ಫಣಿಗೃಹದಂದಂ
	ವೀರಂ ಮಣಿಗಣದಿನಜರನನಲನಿನನಘಂ		|| ೨೧೧ ||

	ಕನಸು ಪದಿನಾಱುಮಂ ಕಂ
	ಡನಂತರಂ ವದನವನಜಮಂ ಪುಗುವ ಮೃಗೇಂ
	ದ್ರನುಮಂ ಕಂಡುದಱಿಂದಂ
	ನಿನಗೆ ಪುಟ್ಟಿದಪನಘವಿಘಾತಿ ಘಾತಿ ಜಿನೇಂದ್ರಂ		|| ೨೧೨ ||

ವ||	ಎಂದರಸಿಗಮೋಘಂಗಳಪ್ಪ ಕನಸಿನ ಫಲಂಗಳುಮಂ ನಿವೇದಿಸುವುದುಂ ಪಗಲ
	ಪದ್ಮಸರಸಿಯಂತರಸಿ ವಿಕಸಿತ ಮುಖಾರವಿಂದೆಯಾಗಿ ನಿವಾಸಕ್ಕೆ ಪೋಗಿ ಸಂತಸದಿನಿರ್ಪುದುಂ
	ಸವಾರ್ಥಸಿದ್ಧಿಯಿಂದಂ ಮಹೇಂದ್ರಾಮರಂ ಜಿನಚಂದ್ರಂ ಫಾಲ್ಗುನಶುದ್ಧಪಂಚಮಿಯುಂ
	ಭರಣಿನಕ್ಷತ್ರಮುಂ ದೊರೆಕೊಳೆ ತ್ರಿಲೋಕಾಂಬಿಕೆಯ ಗರ್ಭಕ್ಕವತರಿಸಿ ಪ್ರವರ್ಧಮಾನದಶಾ
	ಧೀಶನಿರೆ

ಅಕ್ಕರಂ||	ಬಸಿಱ ತೆಳ್ಪುಮಂ ತ್ರಿವಳಿಗಳೊಳ್ಪುಮಂ ಕುಚಚೂಚಕಂಗಳ ಬಣ್ಣಮುಮ
	ನಸಿಯ ಬಾಸೆಯ ಮುನ್ನಿನ ರುಚಿಯುಮಂ ಮುಖಪೂರ್ವಚ್ಛವಿಯುಮಂಕಿಡಲೀಯದೇ
	ನೆಸೆದು ಸೊಗಯಿಸಿ ತೋಱಿತೋ ಜಗದೀಶನಿರೆ ಗರ್ಭಂ ಬಳೆದು ಶಾರದ ನೀರದ
	ಪ್ರಸರದೊಳಗಣ ಚಂದ್ರಬಿಂಬದವೋಲ್ ಚೆಲ್ವುವೆತ್ತುವೈರಾಮಹಾದೇವಿಯಾ		|| ೨೧೩ ||

ಕಂ||	ಅತಿದೀಪ್ತಿಬೋಧಮಯನಾ
	ಗಿ ತಣ್ಣಿದೊಂ ಜನನಿಯುದರದೊಳ್ ರತ್ನಸ್ತ್ರೀ
	ಪ್ರತಿಕೃತಿಯೊಳರ್ಕಬಿಂಬ
	ಪ್ರತಿಬಿಂಬಂ ನೆಲಸಿ ಪೀಡೆಯಂ ಮಾಡುಗುಮೇ		|| ೨೧೪ ||

ವ||	ಮತ್ತಂ ರತ್ನಂ ಪ್ರತಿಬಿಂಬಬಿಂಬಿತ ಮಣೀದೀಪಪ್ರತಿಬಿಂಬದಂತಾನುಮಾಕಾಶ ಸ್ಫಟಿಕಾಂ
	ತರಿತ ದಹನಾರ್ಚಿಯಂತಾನುಮಚ್ಛಸಲಿಲ ವ್ಯವಹಿತಪದ್ಮರಾಗಮಣಿಯಂತಾನುಂ ತನ್ನ
	ಬೆಳೆಗೆ ಬೆಳಗಾಗೆ ಶುದ್ಧಗರ್ಭಾವಾಸದೊಳ್ ಜಿನಾರ್ಭಕಂ ಬಳೆಯ ವಿಶ್ವಸೇನಮಹೀ
	ಪಾಲಂ ಪ್ರಜಾಪಾಲನಪಾರಾಯಣನಾಗಿ ಯುಗ್ರಮನಪ್ರೇಕ್ಷಿತಮಗ್ರಾಮ್ಯಧರ್ಮರತನಾಗಿ
	ಮಹಾದೇವಿಯ ಸಮೀಪದೊಳ್ ತದಾನನಾವಲೋಕನ ಮಾತ್ರ ಪರಿಪೂರ್ಣ
	ನಂಗವ್ಯಾಪಾರಪ್ರವೀಚಾರನಾಗಿ ಮತ್ತಮಾ ಮಹಾದೇವಿಯುಂ ತಾನುಂ

ಕಂ||	ಅಂಗವ್ಯವಧಾನದೊಳಮ
	ಪಾಂಗಸಮೀಪತೆಯೊಳಂ ನೃಪೇಂದ್ರಂ ಪೋಲ್ತಂ
	ಗಂಗಾಶೀಕರಕಣಗಣ
	ಸಂಗಸಮಾನ್ನ ಪಾರಿಜಾತ ದ್ರುಮಮಂ		|| ೨೧೫ ||

			- 255 -

ವ||	ಅನಂತರಂ ನವಮಾಸಾವಸಾದೊಳ್ ಕಾರ್ತಿಕಶುದ್ಧ ಚತುರ್ದಶಿಯುಂ ಭರಣಿನಕ್ಷತ್ರಮು
	ಮಾಗೆ ಬೆಳಗಪ್ಪ ಜಾವದ ಬ್ರಾಹ್ಮಮೆಂಬ ಮುಹೂರ್ತದೊಳ್

ಮ||	ಸುರವೃಂದಾರಕವೃಂದಮರ್ತ್ಯ ಪತಿನಾಗಾಧೀಶಚೇತೋಮುಖಾಂ
	ಬುರುಹಂಗಳ್ ಮುದಿತಂಗಳಾಗೆ ಕುಮದಧ್ವಾಂತೈಕನಿರ್ಭೇದನ
	ಸ್ಥಿರವಿಜ್ಞಾನಮರೀಚಿ ಸಂದ ಜಿನಜಂದ್ರಾರ್ಕೋದಯಂ ಲೋಕದೊಳ್
	ಕರಮೊಪ್ಪಿರ್ದುದುದಾತ್ತಜೈನಸಮಯೋತ್ತುಂಗೋದಯಾದ್ರೀಂದ್ರದೊಳ್		|| ೨೧೬ ||

			- ಗದ್ಯ -
			ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ವಿದ್ಯಾನಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ನವಮಾಶ್ವಾಸಂ


			- 256 -

			ದಶಮಾಶ್ವಾಸಂ

ಕಂ||	ಶ್ರೀಮಜ್ಜಿನಚಂದ್ರ ಸುಧಾ
	ಧಾಮೋದಯ ವಿಭವಮಂ ನೆಱಂ ಬಡೆದವೊಲಂ
	ದಾಮಹೀಯುತ್ಸವಮೆಂಬುದ
	ಸಾಮಾನ್ಯಮದೃಷ್ಟಿಪೂರ್ವಮಶ್ರುತಪೂರ್ವಂ		|| ೧ ||

ವ||	ಅಂತಾತ್ರಿಲೋಕಚೂಡಾಮಣಿಯುದಯದೊಳ್ ಮಂದಮಂದಾಯಮಾನಪವನವಿಳಸನ
	ಮುಮಪಾಂಸುಲ ದಿಗ್ವನಿತಾವದನಲಕ್ಷ್ಮಿಯುಮಭಿನವನಮೇರು ಮಂದಾರ
	ಪಾರಿಜಾತಕುಸುಮವರ್ಷಮುಮಿತಸ್ತತಸ್ಸಂಚಲದಮರಕರಪರಿತಾಡ್ಯಮಾನಮಹನೀಯ
	ದೇವದುಂದುಭಿ ನಿರ್ಘೋಷ ಲೀಲೆಯುಂ ಗಗನದಿಗವನೀವಳಯವಿಲಂಬಿವ್ಯತಿಕರಮಪ್ಪುದುಂ
	ಭವನನಿಳಯ ವ್ಯಂತರಾವಾಸ ಜ್ಯೋತಿರಮರ ಕಲ್ಪಾ ಲಯಚತುರ್ಭೇದಭಿನ್ನಮಪ್ಪ
	ದೇವಲೋಕದೊಳ್ ಶಂಖಪಟಹ ಕಂಠೀರವ ಘಂಟಾರವಂಗಳೊರ್ಮೊದಲೆಸೆವುದು
	ಮರ್ಹದ್ವಿತೀಯ ಕಲ್ಯಾಣಮನಱಿದು ಸಮುದ್ರವೇಳಾಸೋಪಹಾಸಿಯಾಗಿ ನಾಲ್ಕುಂ
	ದೇವಲೋಕದೊಳ್ ಶೋಭಿಸುತ್ತಿರ್ಪನ್ನೆಗಂ -

ಉ||	ಆಸನಕಂಪದಿಂದಮಿೞಿದಾಸನದಿಂ ಕರಪದ್ಮಕುಟ್ಮಲೋ
	ದ್ಭಾಸಿಲಲಾಟಪಟ್ಟರತಿಸಂಭ್ರಮದಿಂ ಪೊಡೆವಟ್ಟು ನೂಱನೂ
	ರ್ಛಾಸಿರಮಂ ವಿಗುರ್ವಿಸಿ ವಿಮಾನದ ಯಾನದ ವಾಹನಂಗಳ
	ಗ್ರೇಸರಸದ್ವಿಮಾನಮುಮನರ್ಚನೆಯೊಳ್ ದೊರೆಕೊಂಡ ಚೆಲ್ವುಮಂ		|| ೨ ||

ವ||	ಅವಗಯಿಸಿ

ಕಂ||	ತಳರ್ದಾಗಳ್ ಜಿನಪುಣ್ಯಾ
	ನಿಳಚಳಿತ ಚತುರ್ವಿಧಾಮರೇಂದ್ರಾಂಬುಧಿ ಕ
	ಣ್ಗೊಳಿಸಿದುದು ದೇವಸಮಿತಿಯ
	ವಿಳಾಸಮಂ ನೆಱೆಯೆ ಪೂಗೞಲಾವೊಂ ನೆಱೆವೊಂ		|| ೩ ||

ವ||	ಅಂತು ಮೂವತ್ತಿರ್ವರಿಂದ್ರರುಂ ಪರಿವೇಷ್ಟಿಸಿ ಬರೆ ಸೌಧರ್ಮೇಂದ್ರನೈರಾವಣಕರೀಂದ್ರ
	ಸಾಮಾನಿಕತ್ರಯಸ್ತ್ರಿಂಶಲ್ಲೋಕಪಾಲಪಾರಿಷದಾತ್ಮರಕ್ಷಕಾಭಿಯೋಗ್ಯಕಿಲ್ಮಿಷಿಕಾದಿ ಪರಿವಾರ
	ಪರೀತರಾಗಿ ಹಸ್ತ್ಯಶ್ವ ರಥ ಪದಾತಿ ವೃಷಭಂ ಗಂಧರ್ವನರ್ತಕೀವಾರ ಸಪ್ತಾನೀಕಂ ಬೆರಸು
	ಜಿನೇಂದ್ರ ದ್ವಿತೀಯಕಲ್ಯಾಣೋತ್ಸುಕರಾಗಿ ಬರೆವರೆ

			- 257 -

ಕಂ||	ರಾಗಂ ಮೆಯ್ಯೊಳ್ ಪೊಂಪುೞಿ
	ವೋಗೆ ಪೊನಲ್ವರಿಯೆ ನೃತ್ಯವಾದನ ಗೀತೋ
	ದ್ಯೋಗದ ಸಂಗೀತಕರಸ
	ಮಾಗಳ್ ಸುರಗಗನಗಮನಮೇನೊಪ್ಪಿದುದೋ		|| ೪ ||

ಕಂ||	ಅಗಸದೊಳಡರ್ದು ಪರೆದಿರ
	ದೀಗಡೆ ನಿರ್ವಾಣರೇಖೆಗೊಂಡನೊ ಬಿದಿಯೆಂ
	ಬೀಗಮನಿಕೆಯಂತಾದೇ
	ವಾಗಮನದ ಚೆಲ್ವುವಾಗಗೋಚರಮಲ್ತೇ		|| ೫ ||

ವ||	ಎಂಬಿನಂ ಬಂದು ಹಸ್ತಿನಪುರಮನೆಯ್ದಿ ವಿಶ್ವಸೇನಮಹಾರಾಜನ ರಾಜಮಂದಿರದೊಳ
	ಮರೇಂದ್ರಸಮೇತಮಮರನಿಕಾಯಮಿರೆ ಪರಮಪವಿತ್ರೆ ಪುಲೋಮಪುತ್ರೆ ಪರಿವಾರ
	ದೇವೀಸಮನ್ವಿತೆ ಪೋಗಿ ಮಹಾದೇವಿಯ ಪ್ರಸೂತಿಕಾ ನಿಕಾಯಮಂ ಪೊಕ್ಕು

ಕಂ||	ಗಂಗಾಸಿಕತಿಳತಳದು
	ತ್ಸಂಗದೊಳೆಸೆವೊಂದು ಹೇಮಪದ್ಮಮೆ ಗೆತ್ತಿಂ
	ದ್ರಾಂಗನೆ ನೋಡಿದಳಂಬಿಕೆ
	ಯಂಗೋಪಾಂತದ ಜಿನೇಂದ್ರದಾರಕ ರವಿಯಂ		|| ೬ ||

ವ||	ಕಂಡು ಮೂಮೆ ಬಲಗೊಂಡೆಱಗಿ ಪೊಡೆವಟ್ಟುಮೞ್ಕಱೊಳ್ ನಿಂದು ಭಾವಿಸಿ ನೋಡಿ

ಕಂ||	ತೆಂಬಲರಲೆಪದ ಪೊಸಲತೆ
	ಯೆಂಬಿನಮಂಕುರಿಸೆ ಪುಳಕಮೊರ್ಮೊದಲೊಳೆ ಬಿ
	ಲ್ಲುಂಬೆಱಗುಮಾಗಿ ಸತಿ ಚೋ
	ದ್ಯಂಬಟ್ಟಳಜಾತಪೂರ್ವ ವಿಸ್ಮಯದಿಂದಂ		|| ೭ ||

ವ||	ಅಂತು ಜಿನಾರ್ಭಕನಂ ನೋಡಿ ತದೀಯಾಂಗಸಂಗತಲಕ್ಷಣವ್ಯಂಜನಂಗಳಂ ನೋಡಲ
	ಱಿಯದೆಯುಂ ಎತ್ತಿಕೊಳಲಣ್ಮದೆಯುಮಿರ್ದಿಂದ್ರನಾಜ್ಞೆಯಂ ಬಗೆದು ಕಿಱಿದು ಶಂಕೆವರಸು

ಕಂ||	ಒಳ್ಳಾನೆಗೋಡಲಱಿಯದ
	ಬೆಳ್ಳಾಳವೊಲಗಿದು ಕಂಡು ಲಾವಣ್ಯರಸಂ
	ತಳ್ಳಂಕುಗುಟ್ಟೆ ಮಿಳ್ಳಿಸಿ
	ದಳ್ಳಿಱಿದಾಡುವ ಜಿನೇಂದ್ರಶಿಶುವಂ ತಳದಿಂ		|| ೮ ||

ಅಕ್ಕರಂ||	ನಿಡಿಯ ಬಳ್ಳಿಯ ತುಱುಗೆವೆಗಣ್ಗಳಂ ಕೆನ್ನೆಯನೆಯ್ದಿದ ಪುರ್ವುಗಳಂ
	ಪೊಡವಿ ಷಟ್ಖಂಡಕ್ಕಡಿಯಿಡುವಡಿಗಳಂ ತೊಳಗಿ ಬೆಳಗುವ ಪೆಱೆನೊಸಲಂ

			- 258 -

	ಪಡೆದ ಕಾಮದೇವತ್ವಮನವಗಯಿಸುವಂತಿರ್ದ ರೂಪಿನ ಬಾಲಕನಂ
	ಬಡವಂ ಮಾಣಿಕಂಬೆತ್ತಂತೆ ರಾಗದಿನೆತ್ತಿಕೊಂಡಿಂದ್ರನ ದೇವಿ ಬಂದಳ್		|| ೯ ||

ವ||	ಅಂತೈರಾದೇವಿಯ ಮುಂದೆ ಮಾಯಾರ್ಭಕನನಿರಿಸಿ ಜಿರ್ನಾಭಕನನೆತ್ತಿಕೊಂಡು ಬರೆ
	ಸುರಸುಂದರಿಯರ ತಳ್ತು ಪಿಡಿದ ವಜ್ರದ ಕೊಡೆಗಳ ನೆೞಲ್ಗಳೊಳಂ ಗೊಂದಳದಿಕ್ಕುವ
	ಚಾಮರಂಗಳ ತಣ್ಗಾಳಿಯೊಳಂ ಮಂಗಳಗೀತಿಪೂತೆಯರ ಪಿಡಿದ ಮಂಗಳೋಪಕರಣವಾದ್ಯ
	ದೊಳಂ ವಿಸ್ಮಿತನಾಗಿ ತ್ರಿಭುವನ ಭವನ ಮೂಲಸ್ತಂಭಂ ಸಕಳಕಳಾಧರಲೀಲಾವಳಂ
	ಬಿತವದನೇಂದು ಸಾಂದ್ರಚಂದ್ರಿಕಾಮೃತಚ್ಛಟಾಸ್ಫೋಟಿತಸುರಾಧೀಶನೆೞ್ತಂದುದಂ ಕಂಡು

ಮ||	ಜಯ ಜೀವಾಧಿಪ ನಂದ ನಂದ ಸುಚಿರಂ ವರ್ಧಸ್ವ ವರ್ಧಸ್ವಯೆಂ
	ದು ಯಥಾರ್ಥಂ ಸ್ತುತಿಗೆಯ್ದು ರತ್ನಮಕುಟಂ ನಿರ್ಯಾಣಮಂ ತಾಗೆ ದಂ
	ತಿಯ ಮೇಗಿರ್ದು ವಿನಮ್ರನಾಗೆ ದಿವಿಜೇಂದ್ರಂ ತನ್ಮನೋನೀತಿ ಭ
	ಕ್ತಿಯ ಪೆಂಪಂ ಪವಣೆಯ್ದೆ ಪೇೞಲಱಿಯೆಂ ವಾಗ್ಗೋಚರಾತೀತಮಂ		|| ೧೦ ||

ಕಂ||	ಅಯೆಡೆಯೊಳೆಱಗೆ ದಿವಿಜನಿ
	ಕಾಯಂ ತನ್ಮಣಿಕಿರೀಟಕುಳಚಳನದೊಳಿಂ
	ದ್ರಾಯುಧಮಯವಾದುದು ನಿಖಿ
	ಳಾಯತ ನೃಪಭವನ ಭುವನ ದಿಗವನಿಮಧ್ಯಂ		|| ೧೧ ||

ಚಂ||	ಅಮರರ ದಂತಿ ನಿರ್ನವಿಸೆಯುಂ ಶಚಿ ನೀಡೆಯುಮಿಂದ್ರನಾಂತು ಸಂ
	ಭ್ರಮಮನನಾಗಿ ಬಾಗಿ ಕೊಳೆಯುಂ ಜಿನಬಾಲಕನೇಱೆಯುಂ ಸಸಂ
	ಭ್ರಮ ಸುರವರ್ಧಮಾನಪಟಹಧ್ವನಿ ಪೊಣ್ಮೆಯುಮುತ್ಸವಂ ಮನೋ
	ರಮಹೃದಯಂಗಮಾನುಷಮುಮಾದುದು ಜನ್ಮದೊಳಿಂದ್ರವಂದ್ಯನಾ		|| ೧೨ ||

ವ||	ಅಂತು ಜಿನದಾರಕನಂ ಪಾರಿಜಾತಪಲ್ಲವಾಯಮಾನನಿಜಕರಪಲ್ಲವಂಗಳಿನೆತ್ತಿಕೊಂಡೈರಾ
	ವತಬಂಧುರಸ್ಕಂಧದೊಳಿಟ್ಟು ಪರಮೌದಾರಿಕಂಶರೀರಸ್ಪರ್ಶನಸುಖಾಭವನಿಮೀಳಿತ
	ಲೋಚನಂ ಸೌಧರ್ಮೇಂದ್ರನಿಂದ್ರಾಣಿಯಂ ಪೆಱಗನೇಱಿಸಿಕೊಂಡುತ್ತರಾಭಿಮುಖನಾದಾಗಳ್

	ಜಿನನ ತನುಜ್ಯೋತ್ಸೆಯಿನಿಂ
	ದ್ರನಯನಕುವಲಯವನಂಗಳಲರ್ದುವಿಭಂ ಕಾಂ
	ಚನಶಿಖರದ ಹಿಮವದ್ಗಿರಿ
	ಯೆನಿಸಿದುದಘಹರನ ಕನಕತನು ಸುಚ್ಛವಿಯಿಂ		|| ೧೩ ||

ವ||	ಆಗಳೀಶಾನೇಂದ್ರಂ ಮುತ್ತಿನ ಮುರಿದ ಲಂಬಣಗಳಿಂ ನೇಲ್ವ ಸೌಗಂಧಿಕದ ಸೂಸಂಕ
	ಗಳಿಂ ಪದ್ಮರಾಗದ ಮಣಿಚೂಳಿಕೆಯಿಂದಂ ನಯನಮನೋಹರಮಪ್ಪ ಚಂದ್ರಕಾಂತ
	ಧವಳಾತಪತ್ರಮಂ ಪಿಡಿಯೆಯುಂ ಸನತ್ಕುಮಾರಮಾಹೇಂದ್ರಪತಿಗಳಿಂದ್ರಾಯುಧೋಪ
	ಮಾನಪರಾರ್ಧ್ಯ ಮಣಿಮಯೋಖಮಾಳಿಕಾದುರಾಲೋಕನನಕ್ಷತ್ರಮಾಳಾ ಕಳಾಪಕಕ್ಷಂಗಳಪ್ಪ

			- 259 -

	ಪಕ್ಷಗಜಂಗಳನೇಱಿ ಗಂಗಾತರಂಗಧವಳವಿಲೋಲ ಚಾಮರಂಗಳನಿಕ್ಕೆಯುಂ
	ನಾಕಲೋಕಚಂದನಚರ್ಚಾಚರ್ಚಿತ ಸುರಭಿ ನಮೇರು ಪಾರಿಚಾತ ಕುಸುಮಾರ್ಚಿತ
	ದೇವಾಂಗಪಟಪ್ರಚ್ಛದಾಚ್ಛಾದಿತ ಪಂಚರತ್ನಮಯವೇದಿಕಾವಿರಾಜಮಾನಸಮು
	ತ್ತುಂಗಮಣಿಪೀಠಪ್ರತಿಮಮಪ್ಪ ಸೌಧರ್ಮೇಂದ್ರನುತ್ಸಂಗದೊಳ್ ತೀರ್ಥಕರಕುಮಾರಂ ಬರೆ
	ಚತುರ್ವಿಧಾಮರನಿಕಾಯಂ ನಡೆಗೊಂಡಾಗಳ್

ಕಂ||	ಸುರಕರಿಗೆ ಮೊಗಂ ಮೂವ
	ತ್ತೆರಡದಱೊಂದೊಂದು ಮೊಗಕೆ ಕೋಡೆಂಟಿಂಬಾ
	ಗಿರೆ ಕೋಡೊಳೊಂದು ಕೊಳನಾ
	ಸರದೊಳ್ ನವನಳಿನಲತೆಗಳೋರೊಂದವಱೊಳ್		|| ೧೪ ||

	ಸರಸಿರುಹಲತೆಗೆ ಮೂವ
	ತ್ತೆರಡಂಬುಜಮಂಬುಜಕ್ಕಮೆಸೞ್ಗಳ್ ಮೂವ
	ತ್ತೆರಡವಱ ಮೇಗೆ ಕುಣಿವರ್
	ಸುರವನಿತೆಯರಿಂದ್ರನಾಜ್ಞೆಯಿಂದೋರೊರ್ವರ್		|| ೧೫ ||

	ಎಸಳ ಮೊನೆ ಕೂರಿತಡಿಗೆಂ
	ಬ ಸಂಕೆಯಿಂ ಮೆಟ್ಟದಂತೆ ಮುಟ್ಟದೆ ಕುಣಿದಾ
	ಗಸಮೆಂಬ ರಂಗದೊಳ್ ಬ
	ಣ್ಣಸರಮನಾಡಿದರನೇಕರಮರಾಂಗನೆಯರ್		|| ೧೬ ||

	ಸರಸಿರುಹದ ಮೇಗಾಡುವ
	ಸುರಸುದತಿಯರಾಟದಂದಮೆಂತೆನೆ ಸಿರಿಯಂ
	ಪರಿಭವಿಸಿ ತಂದು ಪೊಸಯಿಪ
	ಸಿರಿವಂತಿಕೆಯಿಂದೆ ಕಾಲೊಳೊದೆದಪರೆನಿಕುಂ		|| ೧೭ ||

ವ||	ಅನಿವಿರಿದು ಮಹಿಮೆಗೆ ನೋಂತ ತೀರ್ಥಕರಬಾಲಕನಂ ತಮ್ಮನೆ ನೋಡಿಸುವ ಬಗೆಯಿಂ

ಕಂ||	ಬಗೆದಂದಮಪ್ಪ ತನು ಬಗೆ
	ವುಗೆಯುಂ ಬಗೆದಂದಮಪ್ಪ ಕೆಯ್ತಂ ಚಿತ್ತಂ
	ಬುಗೆಯುಂ ಪಪ್ಪದ ದೇವರ್
	ತೆಗೆದರ್ ಕಿಱಿಕಿಱಿದೆ ದುರಿತಹರಣನ ಬಗೆಯಂ		|| ೧೮ ||

ವ||	ಮತ್ತಮಾ ದಿವಿಜವಂದಿಸಂದೋಹಂ

ಕಂ||	ಪೊಗೞ್ದರ್ ತಮ್ಮಱಿವನಿತನೆ
	ಪೊಗೞ್ವುಪಮೆಗಳುಂಬಮಾದ ಜಿನನಂ ಕೆಯ್ದೀ

			- 260 -

	ವಿಗೆ ಬೆಳಗುವನಿತನಲ್ಲದೆ
	ದಿಗವನಿ ಗಗನಾಂತರಾಳಮಂ ಬೆಳಗುಗುಮೇ		|| ೧೯ ||

ವ||	ಅಂತಮರಸಮಿತಿ ಸುರಕರಿಯಂ ಬಳಸಿ ಬರುತ್ತುಂ

ಹರಿಣೀವೃತ್ತಂ||	ಪರಮ ದಯೆಗೆಯ್ ನಿನ್ನೊಳ್ ತೊಟ್ಟೊಂದು ಭಕ್ತಿಯನಾದರಂ
	ಬೆರಸು ಪೆಱತೊಂದೇಮುಟ್ಟಾಮೊಲ್ಲೆಮಂತದನೆಂಬ ತ
	ತ್ಸುರಸಮುದಯಂ ಚೇತೋವಾಕ್ಕಾಯಶುದ್ಧಿಗಳೊಳ್ ತಮೋ
	ಹರನನೆರೆದ‌ರ್ ದುಷ್ಕರ್ಮಾರಾತಿ ಹೇತಿವಿಭೀತಿಯಿಂ		|| ೨೦ ||

ಕಂ||	ದುರಿತಾರಿಯನಭವಂಗೆ
	ಲ್ದಿರೆ ಮೊೞಗುವ ವಿಜಯಪಟಹದಂತೆ ನವಾಂಬೋ
	ಧರರವದಿನೇೞುಕೋಟಿಯ
	ಮರೆ ಸುರದುಂದುಭಿಗಳೊಡನೆ ಮೊೞಗಿದುವಾಗಳ್		|| ೨೧ ||

ವ||	ಅಂತು ನಭೋಯಾನದಿಂದಮಮರವಾಹಿನಿ ಬರೆ ಪರಕಲಿಸಿಯುಂ ತುಱುಂಬಿಯುಂ
	ನಿಗುಂಬಿಸಿಯುಂ ಕೇಳಿಸಿಯುಂ ನಡೆದು ದಿಗಂತಪರ್ಯಂತಮಾನಾಕಲೋಕಮೆಲ್ಲಂ ಕಿೞ್ತೆೞ್ದು
	ಬರೆ ಕವಿದ ಮಣಿಮಕುಟದ ತೊಟ್ಟಾಭರಣದದುಟ್ಟ ದುಗುಲದ ಕಿಕ್ಕಿಱಿಗಿಱಿದ
	ಧವಳಚ್ಛತ್ರಂಗೊಳ್ ತಳ್ಪೊಯ್ದು ಯಾನವಿಮಾನಂಗಳೊಳ್ ಪಾಯ್ದಾಯ್ದು ತೞ್ತಿಕ್ಕುವ
	ಧವಳಚಮರರುಹಂಗಳ ಮುಂದೆ ಪೊಳೆವ ದುಗ್ಧಾಬ್ಧಿಫೇನಪಿಂಡಪಾಂಡುರಂಗಳಪ್ಪೊಜ್ಝ
	ರಂಗೊಳೊಳಂ ದಂದಶೂಕಬೃಂದದಂತೆ ವನಪಾವನದೊಳ್ ಮೆಯ್ವಡೆದ ಮತ್ಸ್ಯಮಕರಸಿಂಹ
	ವ್ಯಾಘ್ರಾದಿಪತಾಕಾನೀಕದೊಳಂ ದೆಸೆಗೆ ಬೆಸೆದು ಬಿಱ್ರನೆ ಬೀಗುವ ಪೊಸಸಿರಿವಂತನಂತೆ
	ವಾತಪೂರಣಂಗಳೊಳಂ ಪರಭಾಗಂ ಬಡೆದು

ಕಂ||	ಅತಿಶಯಪಂಚರುಚಿ ಪ್ರತಿ
	ಕೃತಿ ಹರಿತಂ ತಾಮ್ರಕೃಷ್ಣಪೀತಸಿತ ಶ್ರೀ
	ಧೃತಮಾಗಿ ಸೂಯಿಯಾಣದ
	ವಿತಾನಮಂ ಪೋಲ್ತುದಖಿಳಧರಣೀಮಾರ್ಗಂ		|| ೨೨ ||

ವ||	ಮತ್ತಂ

ಕಂ||	ವಸುಧೆಯೊಳೆಸೆದಿರ್ದಭಿವೀ
	ಕ್ಷಿಸುವ ಜನಕ್ಕೆಯ್ದೆ ಜಿನನ ಜನೋತ್ಸವಮಂ
	ಬೆಸಕೆಯ್ದ ಮಣಿವಿತಾನದೊ
	ಳೆಸೆದಂತೆಸೆದತ್ತಶೇಷದೇವನಿಕಾಯಂ		|| ೨೩ ||

ವ||	ಅಂತು ಪಿರಿದಪ್ಪುದಱಿಂದನೇಕಮುಖದೊಳ್ ನಡೆವ ಸುರಕೋಟಿಯಂ ಕಂಡು
	ಸೌಧರ್ಮೇಂದ್ರಂ ಜಿನಾಭಿಷೇಕಕ್ಕೆ ನಿಂದ ಕೃತ್ರಿಮಹೇಮಪಟ್ಟಕಾಕಾರದಿಂ ಪವಿತ್ರಮಾದಮರ

			- 261 -

	ಗಿರೀಂದ್ರಕ್ಕೆ ನಡೆಯಿಮೆಂದು ಗಿರಿದುರ್ಗಕ್ಕೆ ಕಯ್ವೀಸುವಂತೆ ಸನ್ನೆಗೆಯ್ದು ಚಾಮರಮಂ
	ಬೀಸುವುದುಂ

ಮ||	ಬಗೆಯಲ್ ಬಾರದ ದೇವರಾಜಬಲಮಂ ಭೋರೆಂದು ಪೋಪೋ ಪುಗಲ್
	ಪುಗಲಿತ್ತತ್ತ ದಿವೌಕದಿಂ ಪೊಱಗೆ ನಿಲ್ ನಿಲ್ ಪಿಂಗು ನೀನೆಂಬ ದಂ
	ದುಗದಿಂ ದೇವರ ದಂಡಧಾರರೆಡುಂ ಪಕ್ಷಂಗಳೊಳ್ ಸಾಱೆ ನೂ
	ಲ್ದೆಗೆದಂತಿಂದ್ರಗಿರೀಂದ್ರಮೆಯ್ದು ವಿನೆಗಂ ಪೋಯ್ತಾಗಳಿಂದ್ರದ್ವಿಪಂ		|| ೨೪ ||

ವ||	ಅಂತು ಜ್ಯೋತಿರ್ಲೋಕಂಗಳ ವಿಮಾನಂಗಳ್ ತೊಲಗೆಯುಮಿದಿರಾದ ಜಲಧರ
	ಪಟಲಂಗಳರಲೆಯುಂ ದಿವಿಜ ಕರ್ಮ ಕರ್ಬಟ್ಟೆಯಂ ಸಮಱಿ ಬಂದು ಮಂದರ
	ಪ್ರಥಮಕಂದರದ ಭದ್ರಶಾಳವೇದಿಕೋಪಾಂತದೊಳ್ ನಿಂದು

ಕಂ||	ಇದು ಶತಸಹಸ್ರಯೋಜನ
	ಮುದಗ್ರಮಿದನಡರ್ವ ತೊಡರ್ವ ಗಸಣಿಯೊಳೇನೆಂ
	ಬುದನೆಂದು ದಿವಿಜಗಜಮಂ
	ಬುದಮಾರ್ಗಕ್ಕೊಗೆದುದೊಗೆವ ರಜತಾದ್ರಿಯವೋಲ್		|| ೨೫ ||

	ಆ ಗಿರಿಯ ದರಿಯ ಕರ್ಪೂ
	ರಾಗುರುಕುಜತತಿಯ ಮೇಗಣಿಂ ಪೋಗೆ ಮರು
	ನ್ನಾಗ ಬಿಳಿಯ ಮುಗಿಲ್ಗಳ
	ಮೇಗಂ ನಡೆವಿಂದುಬಿಂಬಮೆನಿಸಿದುದಾಗಳ್		|| ೨೬ ||

ವ||	ಅಂತಮರಮಹೀಧರಂಬಿಡಿದು ಮೇಗಣ್ಗೊಗೆವಿಂದ್ರಕರೀಂದ್ರದ ಬೞಿವೞಿಯನೆ

ಕಂ||	ಓರಂತು ಪೋಪ ದಿವಿಜರ
	ಹಾರಿ ತಟಂಬಡಿದು ಪೊಕ್ಕು ಪೊಱಮಡುವೊಂದಾ
	ಕಾರಂ ಗಿರಿರಾಜನ ನವ
	ಹಾರದ ಲಂಬಣಮನೇನದನುಕರಿಸಿದುದೋ		|| ೨೭ ||

ಕಂ||	ನವಕುಸುಮಾವಚಯಕ್ಕಮ
	ರವನಿತೆಯರ್ ತಗುಳೆ ಪಾರಿಜಾತಾವಳಿ ಸೋ
	ಲ್ತವರ್ಗೆ ಕರಂ ಮಗುೞ್ದುಂ ಪ
	ಲ್ಲವಿಸಿದುವೆನಿಸಿದುವು ತಳದ ವೆಳ್ಪುಂ ಕೆಂಪುಂ		|| ೨೮ ||

ವ||	ಅಂತು ಪೋಗಿ ಪಾಂಡುಕವನದ ಮೂಡಣದೆಸೆಯೊಳ್ ನೂಱುಯೋಜನಮಾಯಾಮದೊಳ
	ಮಯ್ವತ್ತುಯೋಜನವಿಸ್ತಾರದೊಳಮೆಂಟುಯೋಜನಮುತ್ಸೇಧದೊಳಮಮರ್ದು
	ಚಂದ್ರಸ್ವರೂಪದೊಳಮೊಪ್ಪಿ

			- 262 -

ಕಂ||	ಕುಳಿಶಾವಳಿಗಳನಮರ್ದಿಂ
	ತೊಳದಡಿಗಲ್ಲಿಕ್ಕಿ ಬೆಳ್ಳಿಯಿಟ್ಟಿಗೆಯಿಂ ಚೌ
	ಪಳಿಯಿಕ್ಕಿದಂತೆ ತೊಳತೊಳ
	ತೊಳಗಿ ಬೆಡಂಗಿಡದ ಪಾಂಡುಕಾಹ್ವಯಶಿಲೆಯೊಳ್		|| ೨೯ ||

ವ||	ಪೂರ್ವಾಭಿಮುಖವಾಗಿ ನಿಂದು ಮೃಗೇಂದ್ರಾಸನದೊಳ್ ಜಿನೇಂದ್ರದಾರಕನನಿರಿಸೆ
	ಸಿಂಹಾಸನದಿಕ್ಕೆಲದೊಳಂ ಕಿರ್ಗಿದುವಾಗಿರ್ದ ಮಣಿಮಯ ಭದ್ರಾಸನದೊಳ್
	ಸೌಧರ್ಮೇಶಾನೇಂದ್ರರಿರ್ದು ವಿರಚಿಸೆ

ಮ||	ನವಮುಕ್ತಾಫಲಮಧ್ಯವಿದ್ರುಮಮಣಿಪ್ರಾಲಂಬಿಲಂಬೂಷಮೆ
	ಯ್ದುವ ರೋಚಿರ್ನಿಚಯೋಜ್ಜ್ವಳಂ ಸುರಭಿದಾಮೋಲ್ಲಾಸಿ ಮಂದಾರಪ
	ಲ್ಲವಮುತ್ತೋರಣಮಿಂದ್ರಲೋಕ ವಸನಾವಷ್ಟಂಭಿತ ಸ್ತಂಭವಿ
	ದ್ಧವಿತಾನಂ ಮಣಿಕೇತನಂ ಸಮೆದುದುದ್ಯೋತಾತಪಂ ಮಂಡಪಂ		|| ೩೦ ||

ವ||	ಅದಱೊಳಗಣ ಮೃಗೇಂದ್ರವಿಷ್ಟರದೊಳ್ ಕೂಸಾಗಿಯುಂ ಪ್ರಭಾವಿಶೇಷದಿಂದೆರಡನೆಯ
	ಮಂದರದ ಚೂಳಿಕೆಯಿರ್ಪಂತಿರಿರ್ದ ಜಿನೇಂದ್ರಂಗೆ ಸೌಧರ್ಮೇಂದ್ರಂ ಜನ್ಮಾಭಿಷೇಕೋದ್ಯುಕ್ತ
	ನಾಗಿ ದಕ್ಷಿಣೇಂದ್ರಂಬೆರಸು ನಿಂದಿರ್ದ ಸಾಮಾನಿಕದೇವರಂ ಜಿನರಾಜಂಗೆ ಮೆಯ್ಗಾಪಾಗಿರಿಸೆ

ಕಂ||	ಸುರಪತಿ ಶಿಖಿ ದಂಡಧರಂ
	ನಿರುತಿ ಜಳೇಶಂ ಸಮೀರಣಂ ಧನದನುಮೀ
	ಶ್ವರನೆಂಬ ಲೋಕಪಾಲರ
	ನಿರವೇೞ್ದವರವರ ದೆಸೆಯೊಳನುಚರ ಸಹಿತಂ		|| ೩೧ ||

	ಮಹಿಳಾಸಹಿತಂ ವಾಹನ
	ಸಹಿತಂ ಸಂಗೀತಸಹಿತಮತಿಶುದ್ಧಮನ
	ಸ್ಸಹಿತಂ ನಿಜವಿವಿಧಾಯುಧ
	ಸಹಿತಂ ನಿಲವೇೞ್ದ ನೆಲೆಯೊಳಿರೆ ದಿಗಧೀಶರ್		|| ೩೨ ||

ವ||	ಇತ್ತ ಜಿನಬಾಲಕಾಧ್ಯಾಸಿತ ಪ್ರದೇಶದೊಳ್

ಕಂ||	ಲಸದಗುರುಸುರಭಿಸಾರ
	ಪ್ರಸರಂ ನವಧೂಪಧೂಮಮಮರಾದ್ರಿಯನಾ
	ಗಸಮನಮರೇಂದ್ರರಂ ದಿಕ್
	ಪ್ರಸರಮನೇಂ ಪುದಿದು ನಿಲೆ ಪುದುಂಗೊಳಿಸಿದುದೋ		|| ೩೩ ||

ವ||	ಅಲ್ಲಿಂ ಬೞಿಯಂ

ಕಂ||	ಕನಕಾದ್ರಿಶಿಖಾವಳ ನ
	ರ್ತನಕ್ಕೆ ಲಯಮೆಳಸೆ ದಿವಿಜದುಂದುಭಿ ಶಂಖ

			- 263 -

	ಸ್ವನದೊಡನೆ ಮೊೞಗಿದುವು ಜಿನ
	ಜನನಾಭಿಷವಪ್ರಸಂಗಮಂಗಳವಿಧಿಯೊಳ್		|| ೩೪ ||

ಮ||	ಸಮಶುದ್ಧಸ್ಫುಟಮಪ್ಪುದೊಂದು ಸುತಿಯಂ ಪ್ರಾರಂಭಿಗಂ ಮಾಡೆ ತಾ
	ಳಮನುದ್ದಂಬಿಡಿದಂಗವರ್ತನೆಯೊಳಾಭೋಗಂ ಪೊದೞ್ದೊಪ್ಪೆ ಬಂ
	ಹಿಮವನ್ಮಂದರಕಂದರಪ್ರತಿರಮಂ ಕೂಟಕ್ಕೆ ಮೆಯ್ಯೊಡ್ಡೆ ಪಂ
	ಚಮಮಾಂಗಲ್ಯದೊಳಿಂದ್ರಗಾಯಕರದೇನಿಂಬಿಂ ನಯಂಬೆತ್ತರೋ		|| ೩೫ ||

ವ||	ಮತ್ತಂ ತ್ರಿಭುವನೈಕ ಸಕಲ ಚಕ್ರವರ್ತಿಯ ನಾಲ್ಕುಂದೆಸೆಯೊಳಂ ಸೂೞ್ಸೂೞೊಳ್

ಕಂ||	ಅಮರರ ಗಾಣರ ಮುಖರಿಗ
	ಳಮರ್ದಂ ಕೆದಱಿದವೊಲೆಳಸೆ ಗಾಣತಿಗೆಯ್ದು
	ತ್ತಮಮಧ್ಯಮನೀಚಲಯ
	ಕ್ರಮತಾಳದಿನೆಸೆಯ ಪಾಡಿದರ್ ಮಂಗಳಮಂ		|| ೩೬ ||

ವ||	ತದನಂತರಂ ಪ್ರಥಮಲೋಕಾಮರೇಶನುಮೀಶಾನೇಶನಂ ಚಂಚತ್ಪಂಚರತ್ನಗೋಶೀರ್ಷ
	ಚಂದನ ನಿರ್ಮಲಾಕ್ಷತಾರ್ಘ್ಯಮನೆತ್ತಿದಿಂ ಬೞಿಯಿಂ

ಕಂ||	ಸುರಪತಿಯುಗಳಂ ಕಳಶೋ
	ದ್ಧರಣೋದಿತಮಂತ್ರದಿಂದಮೋಂಕಾರಪುರ
	ಸ್ಸರಮಮರದ್ರುಮಪಲ್ಲವ
	ಪರಿಶೋಭಿತಶಾತಕುಂಭಕುಂಭದ್ವಯಮಂ		|| ೩೭ ||

ವ||	ಪದ್ಮಾದಿ ಸರೋವರವಾರಿಪೂರಿತಮನೆತ್ತಿಕೊಳ್ವುದುಮುೞಿದನಿಬರಿಂದ್ರಮಭಿಷೇಕ
	ಮಂಗಳದ್ರವ್ಯಂಗಳಂ ಕೂಡಿ ಶಚೀದೇವಿ ಶಕ್ರ ಕರತಳಕ್ಕವಂ ನೋಡಿ ನೀಡೆ ಪುರೋಡಾ
	ಶಕಷಾಯಸ್ನಾನೀಯೋದ್ವರ್ತನಸಂಚಾವಳಿಸ್ನಾನೋಪಕರಣಂಬೆರಸು ಜಗದೇಕಬಂಧುವಂ
	ಮಜ್ಜನಂಬುಗಿಸಿ

ಕಂ||	ನೀರೊಳ್ ಪಂಚಮಜಲಧಿಯ
	ನೀರೆ ಪವಿತ್ರಂ ಪವಿತ್ರಮಲ್ಲವು ಪೆಱವೆಂ
	ದೋರಂತು ತದಂಭೋಧಿಯ
	ನೀರಂ ತರವೇೞ್ದನಮರರಿಂದಮರೇಂದ್ರಂ		|| ೩೮ ||

ಕಂ||	ತರವೇೞಲೊಡಂ ಸುರರೊ
	ರ್ವರೊರ್ವರಂ ಕೞಿಯೆ ತೇನತೇನಂ ತಳಿರ್ದುಂ
	ಭರದಿಂ ನೀರಂ ಮೊಗೆದುಂ
	ಪರಿತಂದರ್ ಕನಕಕಳಶವಿಶದೋದಕಮಂ		|| ೩೯ ||

			- 264 -

ವ||	ಸೌಧರ್ಮೇಶಾನೇಂದ್ರರ ಕೆಯ್ಯೊಳ್ ನೀಡತ್ತುಮಿರೆಯಿರೆ ಮೇರುವಿನ ಪಂಚಮ
	ಸಮುದ್ರದೆಡೆಯೊಳ್ ನಿಂದಮರಸಮಾಜಮೊಂದೊರೊರ್ವರ ಕೆಯ್ಗೆಯ್ಗೆ

ಕಂ||	ಕುಡೆಯುಂ ಕೊಳೆಯುಂ ನಭದೊಳ್
	ಬೆಡಂಗುವೆತ್ತಮರಕರದಿನಮರಕರಕ್ಕೇಂ
	ನಡೆದುವೊ ಹಿಮಕರನೆಡೆಗೊಡ
	ನಡರ್ವಂತಿರಲೋಳಿವೋಳಿಯಿಂ ಕಳಶಂಗಳ್		|| ೪೦ ||

	ಎರಡೆ ಕರದಿಂದವಂ ಕೊಳ
	ಲರಿದೆಂದನಿತರ್ಕಮನಿತೆ ಭುಜಮಂ ಹರಿ ವಿ
	ಸ್ತರಿಸಿದನಣಿಮಾದಿಗುಣೋ
	ತ್ಕರಮುಳ್ಳಮರಂಗೆ ಭುಜವಿಗುರ್ವಣೆ ಪಿರಿದೇ		|| ೪೧ ||

ವ||	ಅಂತು ಕಳಧೌತ ಕಳಶ ಸಹಸ್ರಂಗಳಿಂದಭಿಷೇಕಂಗೆಯ್ದೆ

ಕಂ||	ಒನಚಂದ್ರಕುಮಾರಂ ಕ್ಷೀ
	ರನೀರಪೂರಪ್ಲವಾಂತರಸ್ಥಂ ಪೋಲ್ತಂ
	ಕನಕರುಚಿಯಿಂದಮಾಪಳಿ
	ಕಿನ ಕೊಡನೊಳಗಿರ್ದ ನಂದದೀವಿಗೆಯಿರವಂ		|| ೪೨ ||

ವ||	ಅಂತಾ ಕ್ಷೀರವಾರಿಧಿವಾರಿಯೆಲ್ಲಮನೊರ್ಮೊದಲೊಳೆ ಪೊಯ್ವಂತೆ ಪೊಯ್ವ
	ಪಯಃಪ್ರವಾಹಮಂ ಬಾಲಕನಬಲಂ ಸೈರಿಸನೆಂಬ

ಕಂ||	ಸಂದೆಯದ ಮನದ ನಾಕಜ
	ಸಂದೋಹದ ಬಗೆಯನಘಹರಂ ಕಳೆಯಲ್ಕಃ
	ಎಂದುಸಿರೆ ಗಾಳಿಯೊಳ್ ತಿರಿ
	ತಂದರ್‌ ತಱಗೆಲೆವೊಲಮರರಂಬರತಳದೊಳ್		|| ೪೩ ||

ವ||	ಬೞಿಯಂ

ಕಂ||	ಉಸಿರನೊಳದೆಗೆವುದುಂ ದೇ
	ವಸಮಿತಿ ತಂತಮ್ಮ ನೆಲೆಗಳೊಳ್ ನಿಂದಸಮಂ
	ಜಸಿಕೆಯನುೞಿದು ಪರಿಚ್ಛೇ
	ದಿಸಿದುದು ಜಿನಪತಿಯನಂತವೀರ್ಯಸ್ಥಿತಿಯಂ		|| ೪೪ ||

ವ||	ಅನಂತರಂ ಪುರಂದರಂ ಪುನರಾರಬ್ಧ ಜನ್ಮಾಭಿಷೇಕನಾಗಿ

ಉ||	ಶ್ರೀರಮಣಿಪ್ರಿಯಂಗಮೃತಮಂಗಳಮಜ್ಜನಮಂ ಜಿನಂಗೆ ವಿ
	ಸ್ತಾರಿಸಿ ಪೊನ್ನ ಪೊಚ್ಚಪೊಸವಪ್ಪ ಕೊಡಂಬೆರಸಾಳಿಗಟ್ಟಿ ಭೋರ್

			- 265 -

	ಭೋರೆನೆ ಪೋಪ ಬರ್ಪಮರಸಂಹತಿ ಪೋಲ್ತುದು ಮಂದರಾದ್ರಿಗಂ
	ಕ್ಷೀರಪಯೋಧಿಗಂ ಹರಿಯ ಕಟ್ಟಿದ ಜಂಗಮಸೇತುಬಂಧಮಂ		|| ೪೫ ||

ವ||	ಎನಿಸಿದಮರಸಮಿತಿಯ ತಂದ ಪಾಲ್ಗಡಲ ಪಾಲಂ ಪುಷ್ಕಲಾವರ್ತಬಲಾಹಕಾಂಬುದಂಗಳ್
	ಕನಕಾಚಳಚೂಳಿಕೆಯಳ್ ಸುರಿವುತಿರ್ಪಂತಿಂದ್ರರುಂ ಭಗವದುಷ್ಣೀಷದೊಳ್ ಸುರಿಯೆ

ಕಂ||	ಜಿನನುರದೊಳೆಸೆವ ಪಾಲಿನ
	ಪೊನಲ್ ಸಯಂಬರದ ಮುಕ್ತಿಕನ್ಯಕೆ ಸುರರಾ
	ಜನ ಮುಂದೆ ಮಾಲೆಯೂಡಿದ
	ಮನೋಜ್ಞಸಿತಸಿಂಧುವಾರಮಾಲೆಯನಿೞಿಕುಂ		|| ೪೬ ||

	ಆ ಕುರುತಿಲಕನ ಮೆಯ್ಯೊಳ
	ನೇಕಪಯಃಕಣಗಣಂ ಪೊದೞ್ದುವು ಮುಕ್ತಿ
	ಶ್ರೀಕಾಂತೆಯಿತ್ತ ಮುತ್ತಿನ
	ವೈಕಕ್ಷದ ತೆರದಿನಭಿಷವೋತ್ಸವವಿಧಿಯೊಳ್		|| ೪೭ ||

	ಬಳಸಿದ ಬಂಬಲ್ಗುರುಳೊಳ್
	ಪೊಳೆವ ಪಯಃಕಣಿಕೆ ಸಿಂಧುವಾರಲತಾಂತಾ
	ವಳಿಯೆನಿಸಿ ತುಱುಗೆ ಮಜ್ಜನ
	ವಿಳಾಸಮಂದೇಂ ವಿಳಾಸಮಂ ತಾಳ್ದಿದುದೋ		|| ೪೮ ||

ವ||	ಮತ್ತಂ ತತ್ಸಮಯದೊಳ್

ಕಂ||	ಖಚಿತಹರಿನೀಲ ಮರಕತ
	ರುಚಿರಂ ಚೆಂಬೊನ್ನಕಳಶಮಿಂದ್ರಧನುಃಶ್ರೀ
	ನಿಚಿತಂ ನವಸಾಂಧ್ಯಜಳದ
	ರುಚಿಯಂ ಕೆಯ್ಕೊಂಡುದಮರ ಕರಪಲ್ಲವದೊಳ್		|| ೪೯ ||

ವ||	ಅದಲ್ಲದೆಯುಮಭವನ ಜನ್ಮಾಭಿಷವೋತ್ಸವದೊಳ್ ದುಗ್ಧೋಪದುಗ್ಧಮಾಗಿ

ಕಂ||	ತ್ರೈಲೋಕ್ಯತಿಲಕಜಿನಪತಿ
	ಬಾಲಕಜನ್ಮಾಭಿಷವಣಯೋಗ್ಯಮಿದೆಂದಿಂ
	ದ್ರಾಳಿ ಸಮೆಯಿಸಿದ ಬೆಳ್ಳಿಯ
	ಕೋಳೆಯನಾಂತಂತಿರೆಸೆದುದಿಂದ್ರನಗೇಂದ್ರಂ		|| ೫೦ ||

	ಪಾಲ್ಗಡಲ ನೀರ ಪರಿವ ಪೊ
	ನಲ್ಗಳ್ ಸುರಗಿರಿಯ ಪಿರಿಯ ನೇರಾಣಿಯ ತಾ
	ಱಲ್ಗಳ್ವಿಡಿದಿೞಿದಂದೇ
	ಱಲ್ಗೆಱಗಿದುವಾಜಿನೇಂದ್ರಸವನೋತ್ಸವದೊಳ್		|| ೫೧ ||

			- 266 -

ವ||	ತದನಂತರಮಾದಿತ್ಯಂಗೆ ಸೊಡರಿಡುವಂತೆ ಭಕ್ತಿನಿಮಿತ್ತದಿಂ

ಕಂ||	ಸೌರಭನಿಧಿ ತೀರ್ಥಕರಕು
	ಮಾರಕನೆಂದಱಿದುಮಾಜಗತ್ಪತಿಗಿಂದ್ರಂ
 	ಸಾರಸುಗಂಧವಿಳೇಪನ
	ಭೂರಿಜಳಸ್ನಪನವಿಧಿಗೊಡರ್ಚಿದನಾಗಳ್		|| ೫೨ ||

ವ||	ಆ ಗಂಧಸ್ನಪನೋದಕಂ ಮೇರುಮಹೀಧರಜಾಂಬೂನದನಿತಂಬಂಬಿಡಿದಿೞಿದು ಕಾಳಾಗುರು
	ಮಿಶ್ರಪಯಸ್ಸ್ರೋತಸ್ಸಮುದಿತಂ ಸೌಮನಸಮನೆಯ್ದೆ

ಕಂ||	ಅಕಳಂಕ ಜಿನಾಭಿಷವೋ
	ತ್ಸುಕದೊಳ್ ನಾಂದಾಱಿಸಲ್ಕೆ ಪರಪಿದ ಕುಟಿಳಾ
	ಳಕದೊಳ್ ತಗುಳ್ದ ಶೀತೋ
	ದಕಮೆನೆ ಕರ್ಬುರಿತಮಾಗಿ ಸೊಗಯಿಸಿ ತೋರ್ಕುಂ		|| ೫೩ ||

ವ||	ಎಂಬಿನಂ ಗಂಧೋದಕದಿನಮರೇಂದ್ರನಭಿಷೇಕಂಗೆಯ್ಯೆ

ಕಂ||	ಆ ಗಂಧೋದಕಕತಿಪಯ
	ಭಾಗಮೆ ನೆಲೆಮುಟ್ಟೆ ಮೇಗಣಿಂ ಮೇಗೆಯೆ ಕೊ
	ಳ್ವಾಗಡಿನ ಮುಕುಟದೊಳ್ ತಳಿ
	ವಾಗಡಿನುಗಿಬಗಿ ತಗುಳ್ದುದಮರೇಶ್ವರರೊಳ್		|| ೫೪ ||

ವ||	ಅಂತು ನೆಱೆಯೆ ಜನ್ಮಾಭಿಷೇಕಮಂ ವೃತ್ರಹಂ ನಿರ್ವರ್ತಿಸಿ ದಕ್ಷಿಣೇಂದ್ರನುಂ ಶಚಿಯುಂ
	ಬೆರಸು

ಮ||	ಜಳದಿಂದಂ ಬಳಮಂ ಸುಗಂಧರಸದಿಂ ಸೌಗಂಧ್ಯಮಂ ಪುಷ್ಪಸಂ
	ಕುಳದಿಂ ಪೂಜ್ಯತೆಯಂ ಸಿತಾಕ್ಷತದಿನುದ್ಯದ್ವೃತ್ತಮಂ ಚಂದ್ರಿಕೋ
	ಜ್ಜ್ವಳಸಾನ್ನಾಯ್ಯದಿನಿಂದುಲಕ್ಷ್ಮಿಯನುದಂಚದ್ದೀಪದಿಂ ಕಾಂತಿಯಂ
	ವಿಳಸದ್ದೂಪದಿನೈಷ್ಯಮಂ ಫಲದಿನವ್ಯಾಬಾಧೆಯಂ ಮಾಡುಗುಂ		|| ೫೫ ||

ಕಂ||	ಜಿನಪತಿಪದಪಂಕಜಮೆಂ
	ದಿನಿತರ್ಚನೆಯಿಂದಮಿಂದ್ರನರ್ಚಿಸಿ ಮನದಿಂ
	ತನುವಿಂ ವಚನದಿನೇಕಾ
	ಗ್ರನಾಗಿ ಪೊಡವಟ್ಟನೆಱಗೆ ಮಕುಟಂ ಧರೆಯೊಳ್		|| ೫೬ ||

ವ||	ಅಂತರ್ಚಿಸಿ ಪೊಡಮಟ್ಟು ಪರಮೌದಾರಿಕದಿವ್ಯಶರೀರನುಂ ತೃಣೀಕೃತತ್ರಿಭುವನ ಸಕಲ
	ಸೌಂದರ್ಯತಿಶಯಸುಂದರಾಕಾರನುಮಪ್ಪ ತೀರ್ಥಕರಕುಮಾರಂಗೆ ಸೌಧರ್ಮೇಂದ್ರಂ
	ಪ್ರಸಾಧಿತ ವಿಷ್ಟಪತ್ರಿತಯನಪ್ಪುದನಱಿದು ಪ್ರಸಾಧನಪ್ರಾರಂಭಂ ಗೆಯ್ಯೆ

			- 267 -

ಕಂ||	ತೊಡವಿಂಗೆ ತೊಡವು ನಿರತಂ
	ತೊಡವೇಂ ಪೆಱತುಂಟೆ ಜಿನನ ತೊಡವೆನೆ ಮತ್ತಾ
	ತೊಡವೆಡ್ಡಮಪ್ಪ ರೂಪಿನ
	ಬೆಡಂಗು ಭೂಷಣವಿಶೇಷಂ ಬಾರಿಸದೇ		|| ೫೭ ||

ವ||	ಎಂದು ಪ್ರಥಮಕಲ್ಪಾಮರೇಂದ್ರಂ ಸಾಂದ್ರ ಭಕ್ತಿಪ್ರಬೋಧಿತಾಶಯಕುಶೇಶಯನಾಗುಣ
	ಗಣಮಣಿಭೂಷಣಂಗೆ ದಿವಿಜೇಂದ್ರ ಲೋಕೋತ್ತಮಭೂಷಣಂಗಳಿಂ ತುಡಿಸೆ

ಮ||	ಮಣಿಬಂಧಂ ಮಣಿಯಿಂ ಕಟೀನಿಕಟಮಾ ಚೆಂಬೊನ್ನ ಚೆಲ್ವಪ್ಪ ಕಿಂ
	ಕಿಣಿಯಿಂ ವೃತ್ತಘನಪ್ರಕೋಷ್ಠಯುಗಳಂ ಮೇಲಾದ ಮಾಣಿಕ್ಯಕಂ
	ಕಣದಿಂ ತೋಳೆಸೆದಿರ್ದ ತೋಳ್ವಳೆಗಳಿಂದುಷ್ಣೀಷಪಟ್ಟಂ ಶಿಖಾ
	ಮಣಿಯಿಂ ಕಂಧರಮಾರದಿಂ ನೊಸಲುದಾರಾಶ್ವತ್ಥಪತ್ರಾಂಕದಿಂ		|| ೫೮ ||

ವ||	ಅಲಂಕೃತನಾಗಿಯುಂ ನಿಸರ್ಗಸುಂದರನಪ್ಪುದಱಿಂದಮಲಂಕಾರಕ್ಕೆ ತಾನಲಂಕಾರಮಾದೊಡಂ
	ಲೋಕವ್ಯವಹಾರಾಪೇಕ್ಷೆಯಿಂ ಪ್ರಸಾಧಿತಂಮಾಡಿ

ಕಂ||	ಮುದ್ರಸಹಜಾತವಿದ್ಧ
	ಚ್ಛಿದ್ರಾನ್ವಿತಕರ್ಣಯುಗಳಪಾಳಿಗಳೊಳ್ ಸಂ
	ವಿದ್ರುತರಜಂಗೆ ಹರಿ ವಿಲ	
	ಸದ್ರುಚಿಮದ್ವಜ್ರಕುಂಡಲಂಗಳನಿಟ್ಟಂ		|| ೫೯ ||

ವ||	ಇಟ್ಟು ಜಿನೇಂದ್ರಭಾನುವನೞ್ಕರ್ತು ನೋಡಿ

ಕಂ||	ಭವನ ತನು ಭಾಳಮಂಡದ
	ನವಮಂಡನದಿಂದಮೊಪ್ಪೆ ನಯನದ್ವಯದಿಂ
	ತವೆ ನೋಡಲ್ ನೆಱೆಯದೆ ನಯ
	ನವಿಹ್ವಲಂ ಹರಿ ಸಹಸ್ರಲೋಚನನಾದಂ		|| ೬೦ ||

ವ||	ಆಗಿಯುಂ ಮನಂ ಸಂತಸಂಬಡೆ ಪರಿಪುಷ್ಟ ಹರ್ಷೋತ್ಕರ್ಷಚಿತ್ತನಾಗಿಯಾದಿಮಾರ್ಗ
	ಪ್ರಹಿತಮತಿಯಾಗಿ ಪಾಂಡುಕ ಶಿಳಾತಳಮೆ ರಂಗಭೂಮಿಯಾಗೆ ದಿವಿಜವಾದಕಕರಹತತ
	ವಿತತಘನಸುಷಿರಾವನದ್ಧವಾದಿತ್ರಂ ಸಂಗೀತತೂರ್ಯಮಾಗೆ ಗೀರ್ವಾಣಮಂಗಳಗಾಯಕರೆ
	ಸಂಗೀತಗಾಯಕರಾಗೆ ನಿಳಿಂಪಭಾರತಿಕರೆ ನಟ್ಟುವರಾಗೆ ಸನ್ಮಾರ್ಗನಾಟಕಾರಂಭಪ್ರಸ್ತುತ
	ಪವಿತ್ರಸೂತ್ರಧಾರನೆ ಮುಂದೆ ನಿಂದು ಪುಷ್ಪಾಂಜಳಿಯಂ ಕೆದಱೆ

ಕಂ||	ಆ ಲಲಿತಕುಸುಮತತಿಯಾ
	ಬಾಲಕಪದಪದ್ಮಮೂಲಮಂ ಬಳಸಿದುವೊ
	ಡ್ಡೋಲಗಕೆ ಪುಷ್ಪರಾಜನ
	ನೋಲಗಿಸಲ್ ಬಂದ ಪುಷ್ಪನಿಚಯದ ತೆಱದಿಂ		|| ೬೧ ||

			- 268 -

ವ||	ಪುಷ್ಪಾಂಜಳಿವಿಕ್ಷೇಪಂಗೆಯ್ದೆಱಗಿ ಪೊಡವಟ್ಟು ಸರಸಾಗಮಪ್ರಾರಂಭನಿರತನನು
	ವೈಶಾಖಸ್ಥಾನಸ್ಥಿತನಾಗಿ

ಮ||ಸ್ರ||	ವಿಭು ಮೂವತ್ತಿರ್ವರಿಂದ್ರರ್‌ ತನಗೆ ವಶವಿಧೇಯರ್‌ ದಿವೌಕಾತ್ಮತೇಜಃ
	ಪ್ರಭೆ ಮತ್ತೊಂದಿಲ್ಲ ತತ್ವಂ ಮತಿಗೆ ವಿಮಲಮೇಕಾಂತವೈರಾಗ್ಯಮಸ್ಮತ್
	ಪ್ರಭು ಕೂಸಿಂದಿರ್ದನಿಲ್ಲುತ್ತಮಸಮರಸವತ್ತಾಂಡವಾರಂಭಣಕ್ಕಾ
	ರಭಟೀವೃತ್ತಪ್ರವೃತ್ತಂ ಸುರಪರಿವೃಢನೆೞ್ದಾಡಿದಂ ಭಕ್ತಿಯಿಂದಂ		|| ೬೨ ||

ವ||	ಅಂತು ನಾಟ್ಯನಿಬಂಧನಮೆ ಸುರೇಶ್ವರರೂಪದಿಂದಮಾಡುವಂತಾಡೆ ತ್ರಿಲೋಕಾಧಿಪತಿ
	ನೋಡೆ ನಾಟ್ಯರಸಕೂಪಾರಂ ಮೇರೆದಪ್ಪಿ ಕಪ್ಪಂಗವಿಯಾಗಿ ಕವಿಯೆ

ಕಂ||	ಆ ರಸದೊಳ್ ಬಳೆದ ಲತಾ
	ಕಾರಮನನುಕರಿಸೆ ದಿವಿಜರಾಜನ ಭುಜವಿ
	ಸ್ತಾರದೊಳಾಡಿದರಮರಿಯ
	ದೋರೊಂದರೊಳೆಣ್ಬರೊಂದಿ ಗೊಂದಳದಿಂದಂ		|| ೬೩ ||

ವ||	ಅಂತಾಡೆ

ಕಂ||	ಜಂಭಾರಿ ವಿಕೃತಮಾಡುವ
	ರಂಭಾನಟಿಯಂತೆ ಲಾಸ್ಯದೊಳ್ ತಾಂಡವಮು
	ಜ್ಜೃಂಭಿಸೆ ಗಣಿಕೆಯರೊಡನಾ
	ರಂಭಿಸಿದರಪೂರ್ವನರ್ತನಾರಂಭಣಮಂ		|| ೬೪ ||

ವ||	ಅಂತು ದ್ರುತಲಲಿತರಸಾಯತ್ತಮಪ್ಪಾರಭಟೀವೃತ್ತಿಯೊಳಂ ತಾನುಂ ತನ್ನ ಭುಜತರು
	ವನದೊಳಾಡುವಚ್ಚರಸೆಯರುಮಾಡಿ ರಂಜಿಸಿರೆ ಜಿನಪತಿಸ್ನಪನದ ಕಡೆಯೊಳ್

ಕಂ||	ಲೋಲಭ್ರಮರಂ ಭ್ರಮರೀ
	ಮಾಲೆ ತೆಱಂದಿರೆಯೆ ತಾಂ ತೆಱಂದಿರವವೊಲು
	ನ್ನೀಲಿತಮನನಮರೀಸಮ
	ಲೀಲಂ ಹರಿ ಬವರಿಗೊಟ್ಟನಾೞ್ದು ಬೆಡಂಗಿಂ		|| ೬೫ ||

ವ||	ಅಂತಿಂದ್ರನಾನಂದನೃತ್ಯಮನಾಡಿದ ಪರಿಸಮಾಪ್ತಿಯೊಳ್ ಐರಾವತದ ಬೆಂಗೆ ವಂದ
	ನಿಜಪರಮಸ್ವಾಮಿಯಂ ನಿಷಾದಿಯಂತೆ ನಿಬಿಡನಿಬದ್ಧಪವಿತ್ರಕ್ಷೌಮೋಪಚ್ಛದೋಪ
	ಚಿತಸುಖಾಸನಾಂಕಿತಮಂ ನಿಜಾಂಕಮನೇಱಿಸಿಕೊಂಡು ಹಸ್ತಿನಪುರಾಭಿಮುಖನಮರ
	ಸಮಿತಿವೆಸರು ಅಮರೇಂದ್ರನಮರಗಿರೀಂದ್ರದ ಚೂಳಿಕೆಯಿಂ ಭದ್ರಶಾಳಂಬರಮಾದಭಿರಾ
	ಮತೆಯಂ ನೋಡುತ್ತುಂ

			- 269 -

ಪಿರಿಯಕ್ಕರಂ||	ಎಳೆಯೊಳೞ್ದುದು ಸಾಸಿರಯೋಜನಂ ಗಗನಕ್ಕೆ ತೊಂಬತ್ತೊಂಬಯ್ಸಾಸಿರಂ
	ಬಳೆದುದಂತಿದಂ ಚಂದ್ರಾದಿತ್ಯ ಗ್ರಹನಕ್ಷತ್ರ ತಾರಕಾನಿಕರಮೆಂದುಂ
	ಬಳಸುತ್ತಿರ್ಪುದು ನಾಲ್ಕುಪವನಂಗಳೊಳ್ ಪದಿನಾಱಕೃತ್ರಿಮಜಿನಗೃಹಂಗಳ್
	ಕುಳನಗಂಗಳ ಕುಲದೈವಮಧಿರಾಜನಂ ತಾಯ್ಗಿರಿ ಮೇರುಮಹೀಧರೇಂದ್ರಂ		|| ೬೬ ||

	ಇದಱ ತಪನೀಯಸಾನುಗಳ್ ಜಿನಸವನಗಂಧೋದಕಂಗಳಿಂ ಪೂವಲಿಯಂ
	ಮುದದೆ ತಲೆಯೊಳ್ ಪೊತ್ತಂತಿರ್ಪುವು ಮೇರುವೆಂತಂತತಿವಿಭಕ್ತಂಗಳ್
	ಮದನವೈರಿಗಾಸಂದಿಯಾದುದು ಯಥಾ ರಾಜಾ ತಥಾ ಪ್ರಜಾಃ ಎಂಬು
	ದಿದನೆಪಡೆದಿಂಕಂನುಡಿವುತ್ತುಮಮರೇಂದ್ರನೆಯ್ದಿದಂ ಹಸ್ತಿನಪುರವರಮಂ		|| ೬೭ ||

ವ||	ಎಯ್ದಿ ಬಹಿರ್ಭಾಗದೊಳ್ ನಿಂದು ವಿಶ್ವಸೇನಮಹಾರಾಜಂಗೆ ಪೊೞಲಂ ಬೇಗವಷ್ಟ
	ಶೋಭೆಯಂಗೆಯ್ಯಲ್ವೇೞ್ದಟ್ಟುವುದುಂ

ಚಂ||	ಪುರನಿಕರಂ ತ್ರಿವಿಷ್ಟಪಮೊ ಪೇೞ್ ದಿವಿಜೇಂದ್ರನಿವಾಸಮೋ ಸಮೋ
	ಪುರಮೊ ವಿಮಾನಮೋ ಭವನಮೋ ಸುರಭೂರುಹರಾಜಿಯೋ ವನೋ
	ತ್ಕರಮೊ ಸುರೇಂದ್ರನೋ ನೃಪನೊ ದೇವನೊ ಮರ್ತ್ಯನೊ ಪೇೞಿಮೆಂಬಿನಂ
	ನರಪತಿ ಮಾಡಿದಂ ಪುರಕೆ ಪೊಂಪುೞಿಯಪ್ಪಿನಮಷ್ಟಶೋಭೆಯಂ		|| ೬೮ ||

ವ||	ಅಂತಷ್ಟಶೋಭೆಯಂ ಮಾಡೆ

ಕಂ||	ಗುಡಿ ತುಱುಗಿ ಲತೆಯ ಪೊಸದಾಂ
	ಗುಡಿಯೆನಿಸಿದುದವನಿಪತಿಯ ಕರು ಮಾಡದೊಳಂ
	ಗಡಿಯೊಳ್ ವೇಶ್ಯಾವಾಟದೊ
	ಳೆಡೆಗಿಱಿದ ವಿಶಿಷ್ಟಸೌಧಭವನಾವಳಿಯೊಳ್		|| ೬೯ ||

	ರಾಣಿಯವಾಸದ ಪೊಸ ನೇ
	ರಾಣಿಯ ಮಾಡಂಗಳೊಳಗೆ ಕೆಯ್ಗಿಯ್ದಿರೆ ರು
	ದ್ರಾಣಿ ವರುಣಾನಿ ನೆಗೞ್ದಿಂ
	ದ್ರಾಣಿಯೆನಲ್ತಕ್ಕುಮಿಕ್ಕ ಮಹಿಷೀಬೃಂದಂ		|| ೭೦ ||

	ಮಣಿಕುಟ್ಟಿಮಭೂಮಿಗೆ ಕಿ
	ೞ್ಕಣಿಯದಿದೆನೆ ಪೋಲೆ ನಿಮಿರೆ ಪಾಸಿನ ಕಾರೋ
	ಹಣದಿಂ ನೃಪೇಂದ್ರಭವನಂ
	ಗಣಮೊಪ್ಪಿದುದುರ್ವರಾಸ್ಯತಿಲಕನ ಬರವಿಂ		|| ೭೧ ||

ವ||	ಅಂತು ಪಸದನರಾಜಲಕ್ಷ್ಮಿಯ ಮೊಗಮಿರ್ಪಂತಿರ್ದ ಮರಕತತೋರಣದ ಮುಂಬೆತ್ತಿದ
	ಮುತ್ತಿನ ಮಂಡವಿಗೆಯೊಳಗೆ

			- 270 -

ಕಂ||	ಹಾರದ ಲಂಬೂಷಂ ಕೇ
	ಯೂರದ ಪೊಸಗಂಬಮೆಸೆವ ಮುತ್ತಿನ ಕಡೆ ವಿ
	ಸ್ತಾರಿಸಿದ ಪಂಚರತ್ನದ
	ತೋರಣಮೊಪ್ಪಿದುದು ನಡುವೆ ನಿಲೆ ಹರಿಪೀಠಂ		|| ೭೨ ||

ಕಂ||	ಆ ಹರಿಪೀಠದೊಳಪಗತ
	ಮೋಹನನಿದಿರ್ವೋಗಿ ತಂದು ಕುಳ್ಳಿರಿಸಿ ಸುರ
	ವ್ಯೂಹಕ್ಕಂದಾಸನಸಂ
	ದೋಹಮನವರವರ್ಗೆ ತಕ್ಕುದಂ ತರಿಸಿ ನೃಪಂ		|| ೭೩ ||

ವ||	ತಾನುಂ ತನಗೆ ತಕ್ಕಾಸನದೊಳ್ ಕುಳ್ಳಿರೆ

ಕಂ||	ಆ ದಿನದೊಳ್ ಹಸ್ತಿನಪುರ
	ಕಾದುತ್ಸವಮೆಳೆಯೊಳಿನಿತೆನಲ್ಕೆಡೆಗಾಣ
	ಲ್ಕೋದಿದಗಾಳುಗಮಾನಿತ
	ಮಾದುದಸಂಜಾಪೂರ್ವ ವಿಸ್ಮಯದಿಂದ		|| ೭೪ ||

ವ||	ಆಗಳ್ ಸೌಧರ್ಮೇಂದ್ರಂ ವಿಶ್ವಸೇನನೃಪೇಂದ್ರನುಮನೈರಾಮಹಾದೇವಿಯುಮನ
	ಮರಲೋಕಾಂಬರ ಸ್ರಗ್ವಲೇಪನಾಲಂಕರಣಗಳಿಂದಂ ಪೂಜಿಸಿ ಜನ್ಮಾಭಿಷೇಕವೃತ್ತ
	ಕಮನವರ್ಗೆ ತಿಳಿಯೆ ಪೇೞ್ದು

ಉ||	ಈ ಪರಮೇಶ್ವರಂ ತ್ರಿಜಗದೀಶ್ವರನೀಹತಕಲ್ಮಷಂಗೆಮಾ
	ತಾಪಿತೃಭಾವಮೆಂದು ನಿಮಗಾದುದು ನೀಮೆಮಗಂದು ದೇವತಾ
	ರೂಪಮತೀತಜನ್ಮಸಮುಪಾರ್ಜಿತ ಪುಣ್ಯಫಲೈಕಕಾಲಕೂ
	ಳೋಪಪರಂಪರಾಸಮಧಿಕಂ ನಮಗಿಂತಿರೆ ಮುನ್ನೆ ನೋಂತರಾರ್		|| ೭೫ ||

ವ||	ಎಂದು ಪರಮಾಶ್ಚರ್ಯಪರ್ಯಾತೀತ ಶಿರಃಕಂಪಂಬೆರಸು

ಕಂ||	ಸುರಪತಿ ಕೆಯ್ನಿಱಿದು ಚರಾ
	ಚರಗುರುಗಂ ಗುರುಗಳೆನಿಸಿದಾಯಿರ್ವರ್ ಮು
	ನ್ನೆರಪಿರ್ದಗಣ್ಯಪುಣ್ಯ
	ಸ್ಥಿರತ್ವಮಂ ನೆಗೞೆ ಪೊಗೞಲಱಿಯಂ ಸಭೆಯೊಳ್		|| ೭೬ ||

ವ||	ಅನಂತರಂ ಯಥೋಕ್ತವಿಧಾನದಿ(ಂ ಶುಭಧಿ) ನಮುಂ

ಕಂ||	ಪ್ರಕಟಮುಮಪ್ಪಂತಿರೆ ಜಾ
	ತಕರ್ಮದೊಸಗೆಯುಮನೊಸೆದು ಮಾಡಿಸೆ ಬಳಿಕ

			- 271 -

	ರ್ಭಕಜಿನಶೀತಾಂಶುಗೆ ನಾ
	ಮಕರಣದುತ್ಸವದೊಳುತ್ಸವಂ ಬೆರಸಾಗಳ್		|| ೭೭ ||

ವ||	ತನ್ನಿಷ್ಟನಾಗಿ ತಾರಾತಳಮುಕ್ತಾಫಲಾಂಗುಲಿಕಪ್ರಾರಂಭದೊಳ್ ಪರಿಚಿತಚಾಮೀಕರವೇದಿಕಾ
	ಸನಾಥದೊಳಪರಿಮಿತರುಂದ್ರೇಂದ್ರ ಚಾಪವ್ರತಾನಾನೂನಾಂಶುಲಲಿತದೀಪ್ಯಮಾನ
	ಮಣಿಭಿತ್ತಿಸಮಭಿದ್ಯೋತಿತ ನೀರಂಧ್ರಜಾಲಾಂತರಾಳದೊಳ್ ಸತತದಹ್ಯಮಾನ
	ಕಾಲಾಗುರೂದ್ದೂಪೋದ್ಧಾಮಧೂಮಾಮೋದಮತ್ತಮಧುಕರನಿಕರಝಂಕಾರಪರೀತ
	ದಿಗಂತರಾಳದೊಳಭಿನವನಮೇರುಮಂದಾರ ಪಾರಿಜಾತ ಸಂತಾನಕ ಕುಸುಮಮಂಜರೀ
	ಮಧ್ಯಲಂಬಮಾನಸಿಂಜಾನ ಮಣಿಕಿಂಕಿಣೀಕ್ವಣಿತದೊಳ್ ಮಂಗಳಾಕರಣಾಭಿರಾಮ
	ರಾಜಭವನಲಕ್ಷ್ಮೀ ಶಿರೋಮಂಡನೋಪಮಾನ ಮೌಕ್ತಿಕ ಮಣಿಮಯ ಮಂಡಪದೊಳ್

ಮ||	ಪಸೆಯೊಳ್ ಪಾಸಿದ ಬೊಂಗಮುಲ್ಲವದ ದೇವಾಂಗಂ ಮಣಿಸ್ತಂಭದೊಳ್
	ಪೊಸವತ್ಯಂಗಮಪೂರ್ವಮಾಗೆ ಹರಿ ಪೌರೋಹಿತ್ಯಮಂ ತಾಳೆ ರಾ
	ಗಿಸಿ ಶಕ್ರಾಂಗನೆ ದಾದಿಯಾಗೆ ತರೆ ದೇವೇಂದ್ರಾಳಿ ಮುಂದಿರ್ದು ಘೋ
	ಷಿಸೆ ಸಿದ್ಧಸ್ತುತಿಯಂ ಜಿನಂಗೆಸೆದುದಂತಾ ನಾಮಕರ್ಮೋತ್ಸವಂ		|| ೭೮ ||

ವ||	ಅನಂತರಂ ವಿಶ್ವಸೇನಾವನೀನಾಥನುಮೈರಾಮಹಾದೇವಿಯುಂ ಕುರುಕುಳಾಗ್ರಗಣ್ಯರಪ್ಪ
	ಬಂಧುಗಳುಂ ಮುಕುಳಿತಕರಕಮಳರ್ ಬಳಸಿಯುಮಿರೆ

ಉ||	ಆದಿಜಿನೇಶ್ವರಂ ಮೊದಲ ಚಕ್ರಿಗೆ ಭಾವಿಜಿನೇಂದ್ರನಾಮತೀ
	ರ್ಥೋದಯಮಾಳೆಯಂ ಬೆಸಸೆ ತಜ್ಜಿನಭಾಷಿತಮಾತ್ಮಚಿತ್ತಮಂ
	ಭೇದಿಸಿದಂತೆ ಲೋಕಪತಿಗಿಟ್ಟನನುಸ್ಮೃತಮಾತ್ರಪಾಪವಿ
	ಚ್ಛೇದನಮಂ ಜಗತ್ಪ್ರಥಮಮಂಗಳಮಂ ಹರಿ ಶಾಂತಿನಾಮಮಂ		|| ೭೯ ||

ವ||	ಅಂತು ತೀರ್ಥಕರನಾಮಕರ್ಮೋನ್ನತಂಗೆ ಶಾಂತಿನಾಮಮನಿಟ್ಟು ದಿವಿಜೇಂದ್ರವೃಂದಂ
	ಬೆರಸಿಂದ್ರನೊಸಗೆಮರುಳ್ಗೊಂಡು ಪಿಷ್ಟಾತಕಕೇಳಿವಿಧಾನಾನಂತರಂ

ಕಂ||	ಆ ನಾಮಕರಣದೊಳ್ ಪೊಸ
	ತಾನಂದಂ ಬಗೆಯನುಗಿಯೆ ಪುನರುಕ್ತತೆಯಿಂ
	ದಾನಂದನೃತ್ಯಮಂ ಹರಿ
	ತಾನಾಡಿದನೊಸಗೆಯೆಸಕಮಿರ್ಮಡಿಸುವಿನಂ		|| ೮೦ ||

ವ||	ಅಂತು ನಿರ್ವರ್ತಿತಭುವನಪತಿಭವೋತ್ಸವನಾಗಿ ಸಮವಯಾದಿವಿಜಯವಯಸ್ಯರು
	ಮನಮರಧಾತ್ರೀಜನಮುಮಂ ದಿವಿಜಾಂಗ ರಕ್ಷಕರುಮಂ ಸುರಲೋಕಕ್ಷೀರಪಯೋರ
	ಸಂಗಳುಮಂ ಗೀರ್ವಾಣಮಹಾನಸಿಕನಿಕರಮುಮಂ ದೇವಸ್ನಪನಕಾರಿಕಾನಿಕಾಯಮುಮಂ
	ನಿಯೋಜಿಸಿ ಸುರಪತಿ ಜಗತ್ಪತಿಗೆಱಗಿ ತತ್ಪಿತೃಗಳುಮಂ ಬೀೞ್ಕೊಂಡು ಕಲ್ಪಾಮರಪುರಸ್ಸರಂ
	ನಿಜನಿವಾಸಕ್ಕೆ ಪೋದನಿತ್ತ ತೀರ್ಥಕರಕುಮಾರಂ ಪ್ರತಿದಿವಸ ಪ್ರವರ್ಧಮಾನನಾಗಿ ನೋಡುವ
	ಜನದ ಕಣ್ಗಂ ಮನಕ್ಕಂ

			- 272 -

ಕಂ||	ಸವವಯಸ ದಿವಿಜ ಖೇಟಕ
	ನವಪೇಟಕನಿಕರಮಗಲದಿರಲಬ್ಧಿಯ ಮೇ
	ರುವ ಕೆಲದ ಗಿರಿಕದಂಬಕ
	ದವಜ್ಞೆಯಂ ಪೋಲ್ತುದಾಕುಮಾರನ ಕೆಲದೊಳ್		|| ೮೧ ||

ವ||	ಅಂತಾಕುರುವಂಶಶಿಖಾಮಣಿ ಜಿನಚಂದ್ರದೇವಂ ಬಳೆಯುತ್ತುಂ

ಚಂ||	ಅಡಿಯಿಡುವಂತಿರಯ್ದನೆಯ ಚಕ್ರಿಪದಕ್ಕೆ ಜಿನಾರ್ಭಕಂ ತಳ
	ರ್ನಡೆ ನಡೆದಂ ಜಿನೋಕ್ತಿ ಮೊದಲಲ್ತು ಮದಂಗದೊಳೆಂಬವೊಲ್ ತೊದ
	ಳ್ನುಡಿ ನುಡಿದಂ ಗಭೀರತರರಾಜಕವೃತ್ತಿಯನೆಂದುಮೆಯ್ದೆ ಬ
	ಲ್ವಿಡಿವಿಡಿದಂ ಜಗಜ್ಜನಕನಂ ಶಿಶುವೆಂಬುದೊ ಮರ್ತ್ಯನೆಂಬುದೋ		|| ೮೨ ||

ವ||	ಮತ್ತಮೋರೊಂದು ದೆವಸಂ ಕುಳ್ಳಿರ್ದಲ್ಲಿ

ಕಂ||	ಉಡೆಯ ಮಣಿಕಿಂಕಿಣೀರವ
	ಮಡಂಗೆ ಕೆಯ್ನಿಡಿ ನುಡಿಯೆ ಕರವಳಯರವಂ
	ಪೊಡರೆ ಹರಿಪೀಠದೊಳ್ ದಾಂ
	ಗುಡಿವಿಟ್ಟುದನಂತಕಾಂತಿ ಶಾಂತೀಶ್ವರನಾ		|| ೮೩ ||

ವ||	ಅಲ್ಲದೆಯುಂ ಗಂಭೀರೋದಾರ ಸಾರ ಪರಿಹಾಸ ರಸಪ್ರಾಯ ವಚನಂಗಳೊಳ್

ಕಂ||	ಪೊಗಸಲರ್ದಂಬುಜದಲರೊಳ್
	ಸೊಗಯಿಪ ಕುಳಿಶಾಳಿ ಪುಟ್ಟಿತೆಂಬಂತಿರೆ ಪೋ
	ಲ್ವೆಗೆ ವಂದ ಪಲ್ಗಳಿಂ ನಗೆ
	ಮೊಗಮೀಯದೆ ಸುರರ ನಟ್ಟ ದಿಟ್ಟಿಯನುಗಿಯಲ್		|| ೮೪ ||

ವ||	ಅಂತುಮಲ್ಲದೆ ನಿಸರ್ಗಮಧುರಾಕಾರದಿಂ ಮನೋಹರವಾಗಿ

ಮ||	ನಯದಿಂದಂ ಬರೆದಂತೆಯುಂ ಕಡೆದು ತಂದಿಟ್ಟಂತೆಯುಂ ಮೂಡಿದಂ
	ತೆಯುಮೊಲ್ಗಚ್ಚಿಱಿದಂತೆಯುಂ ದೃಢತರಂ ಬೆಚ್ಚಂತೆಯುಂ ಸಾರ್ಚಿದಂ
	ತೆಯುಮತ್ಪಾದಿಸಿದಂತೆಯುಂ ನಿಱಿಸಿ ಕಾಲ್ಗೋದಂತೆಯುಂ ನೆರ್ಮಿದಂ
	ತೆಯುಮಿರ್ಕುಂ ಜಿನಬಾಲರೂಪಮೆರ್ದೆಯೊಳ್ ಮುಂ ಕಂಡಗಲ್ದಿರ್ದರಾ		|| ೮೫ ||

ವ||	ಅದಲ್ಲದೆಯುಂ

ಕಂ||	ನೆರೆದೋಲಗಿಪಮರನರೋ
	ತ್ಕರಜಲಧರವಳಯದೊಳಗೆ ಕಾಂತಿಯ ಪುದುವಿಂ
	ಪರಿವೇಷಂಗೊಂಡ ನಿಶಾ
	ಕರನಂ ಪೋಲ್ತಂ ಕುಮಾರನೊಡ್ಡೋಲಗದೊಳ್		|| ೮೬ ||

			- 273 -

ವ||	ಅದಲ್ಲದೆಯುಂ

ಪಿರಿಯಕ್ಕರಂ||	ನಡೆಯೆ ನಡೆದುಂ ಕುಳ್ಳಿರೆ ಕುಳ್ಳಿರ್ದುಂ ನಿಲೆ ನಿಂದುಂ ಪವಡಿಸೆ ಪಕ್ಕದಿರ್ದುಂ
	ನುಡಿಯೆ ಜೀಯೆಂದುಂ ಬಾಯ್ಗಳಂ ಮುಚ್ಚಿರ್ದು ದಿವ್ಯನಿನಾದಮನಾಲಿಸಿಯುಂ
	ಮಿಡುಕದುಸಿರದೆ ನುಡಿಯದೆ ಮೋನಗೊಂಡಿನಿಸಿರ್ದಧಿಪತಿಗೆ ನಿಚ್ಚಂ ನಿಚ್ಚಂ
	ಪಡೆದು ನಚ್ಚಿನ ನಾಕಿನಿಕಾಯಮುಮಗಲದಹೋರಾತ್ರಮೋಲಗಿಕುಂ		|| ೮೭ ||

ವ||	ಅಂತು ವಯೋಬಾಲಕನುಂ ಜ್ಞಾನವೃದ್ಧನುಮಪ್ಪ ಜಗದ್ಗುರುಗೆ ಸುರಸಮುದಯಂ
	ಪರ್ಯಷ್ಟಿಗೆಯ್ಯುತ್ತಿರೆ

ಕಂ||	ಜಡೆಯೆಡೆಯೊಳ್ ಕುರುಳೊಡಗಿಱಿ
	ದೆಡೆಗಿಱಿದೆಡೆಗಿಱಿದು ತೊಡರದೆಡೆದೊಟ್ಟೆಡೆದೊ
	ಟ್ಟೊಡನೊಡನೆ ಪೊಳೆವುವಾ ವಿಭು
	ಗೆಡೆಯುಡುಗದೆ ಬೀಸುವಮರಚಾಮರದೆಲರಿಂ		|| ೮೮ ||

ವ||	ಮತ್ತಮಾ ಸೋಮವಂಶಲಲಾಮನಪ್ಪ

ಕಂ||	ಪ್ರಿಯಮೂರ್ತಿ ತಾಯುಮಂ ತಂ
	ದೆಯುಮುಂ ಜಿನಚಂದ್ರ ಶಿಶು ಮನಂಗೊಳಿಸಿದನೇ
	ೞ್ಗೆಯ ಪಾಡಿವದಿಂದು ಧರಿ
	ತ್ರಿಯುಮಂ ಜಳನಿಧಿಯುಮಂ ಮನಂಗೊಳಿಸುವವೋಲ್		|| ೮೯ ||

ಚಂ||	ಕರಿ ಹರಿ ಹಂಸ ಮಲ್ಲ ಶುಕ ಶಾರಿಕ ಲಾವುಕ ಸಿಂಹ ಕೇಕಿ ವಾ
	ನರ ಮೃಗ ರೂಪಧಾರಿ ಸುರಕೋಟಿ ವಿನೋದದ ತೋಟಿಯೊಳ್ ಚರಾ
	ಚರಗುರುವಿಂಗೆ ಪೊೞ್ತುಗಳೆಯುತ್ತಿರೆ ಪೋದುವು ಪೊೞ್ತುಗಳ್ ನಿರಂ
	ತರಮೆನೆ ಬಾಳಕೇಳಿಯತಿಲೀಲೆಯನಾಂತುದು ಶಾಂತಿನಾಥನಾ		|| ೯೦ ||

ವ||	ಬಾಳಕೇಳಿಗಳಿಂ ಬೞಿಯಂ ಪದವಾಕ್ಯಪ್ರಮಾಣಾನುಗತಮಪ್ಪ ವ್ಯಾಕರಣಮುಮಂ
	ಜಾತಿವೃತ್ತಾರ್ಥಕಮಪ್ಪ ಛಂದಸ್ಸ್ಥಿತಿಯುಮಂ ಶಬ್ದಾರ್ಥವಿಷಯಮಪ್ಪಲಂಕೃತಿಯುಮಂ
	ಅಭಿಧಾನ ಲಿಂಗಾಂಗೀಕೃತಮಪ್ಪ ನಿಘಂಟುಸಮಯಮುಮಂ ತತಾರ್ಯವೃತ್ತಕಮಪ್ಪ
	ನಾಟ್ಯವಿದ್ಯೆಯುಮಂ ಯೋಗಕ್ಷೇಮಾಧೀನಮಪ್ಪ ನೀತಿಶಾಸ್ತ್ರಮುಮಂ ವಶ್ಯವೇಶ್ಯಾಚಾರ
	ಮನೋವೃತ್ತಿಯಪ್ಪ ಕಾಮತಂತ್ರಮುಮಂ ಚಿಕಿತ್ಸೆತಾಗೂಢ ಪ್ರೌಢಮಪ್ಪ ಗದಾಂಗಮುಮಂ
	ಪೆಱವುಂ ವಿದ್ಯಾಕಳಾ ಕಳಾಪಮುಮಂ ತ್ರಿದಶವರ್ಗಕ್ಕುಪದೇಶಂಗೆಯ್ಯುತ್ತುಂ ಬಾಲಭಾವಮಂ
	ಪೆಱಗಿಕ್ಕಿ ಯೌವನಪ್ರಾದುರ್ಭಾವಕ್ಕಿದಿರಾಗಿ

ತಿವದಿ||	ಎಯ್ದದ ಬಗೆಯನೆ ಮೆಯ್ದಪ್ಪಂತೆನಿತು
	ಮೆಯ್ದರೆ ವಧುವರ್‌ ಬಂಧರೂಪಿಂಗಾ
	ಯ್ಪೊಯ್ದನ್ನನಪ್ಪ ಪರಮನಂ		|| ೯೧ ||

			- 274 -

	ಅಂತುಮಾರೂಪನೆ ಚಿಂತಿಸಿ ಚಿಂತಿಸಿ
	ಕಾಂತೆಯರ್‌ ಪತಿಗೆ ರತಿ ಸೋಲ್ತ ಕೆಂದಳಿ
	ರಂತಲರ್ಗಣೆಗೆ ಡೊಣೆಯಾದರ್		|| ೯೨ ||

ವ||	ಅಂತುಮಾ ಭುವನತ್ತಯವಿಜಯಿಯಪ್ಪ ರೂಪಾತಿಶಯದೊಡನಮಳ್ಬಳೆದಂತೆ ಬಳೆದ ನಿಸರ್ಗ
	ಶೌಚಾದಿಗುಣಂಗಳಿಂ ಬೀೞ್ಗುಂಡಿಕ್ಕಿದ ಭೈತ್ರಮುಮಂ ನಿಶ್ಚಲಪ್ರದೀಪ ಪವಿತ್ರಪ್ರದೀಪಮುಮಂ
	ಪೋಲ್ತು ಸಭಾಂಭೋದಿಮಧ್ಯದೊಳಿರ್ದ ತೀರ್ಥಕರಕುಮಾರನಾ

ಕಂ||	ಪೋದ ಭವಂಗಳ ಸಕಲದ
	ಯಾದತಿಶಯಫಲದಿನಾದ ರೂಪನೆ ಮಗುೞ್ದು
	ತ್ಪಾದಿಸಿದುದು ಜವ್ವನಮಿಂ
	ದೂದಯಮಂಗಜನ ಜಯಮನುತ್ಪಾದಿಪವೋಲ್		|| ೯೩ ||

	ಲಾವಣ್ಯಮವಯವಂಗಳ
	ನಾವರಿಸಿದುದಮೃತಕಳೆಗಳಿಂದಂ ಬಿಂಬಂ
	ತೀವಿರ್ದಸವಯವಂಗಳ
	ನಾವರಿಸಿದ ಕಾಂತಿಯಂತೆ ಶಾಂತೀಶ್ವರನಾ		|| ೯೪ ||

ವ||	ಮತ್ತಂ ಗೋಕ್ಷೀರಕ್ಷತಜತ್ವಮುಂ ನಿಸ್ವೇದಮುಂ ಸಮಚತುರಶ್ರಮಪ್ಪ ಸಂಸ್ಥಾನಸಂಹನನಮುಂ
	ಅತಿಶಯ ರೂಪತೆಯುಂ ಅತ್ಯಂತಸುರಭಿನಿಶ್ವಾಸತೆಯುಂ ತಿಲಮಸೂರಿಕಾದಿನವ
	ಶತವ್ಯಂಜನಮುಂ ಶ್ರೀವೃಕ್ಷಸ್ವಸ್ತಿಕನಂದ್ಯಾವರ್ತಪ್ರಮುಖಾಷ್ಟೋತ್ತರ ಶತಪ್ರಶಸ್ತಲಕ್ಷಣಮುಂ
	ವಿಷಾಗ್ನಿಪಾಷಾಣಶೀತಾಪವೃಷ್ಟಿ ಕಾಷ್ಠ ನಿರ್ಭೇದತೆಯುಂ ವಿಕಚಕರ್ಣಿಕಾರವರ್ಣಮುಂ
	ಕಫವಾತಪಿತ್ತದೋಷ ದೂರತೆಯುಂ ಜರಾಮಯವ್ಯಾಬಾಧಾಬಾಧಿತ್ವಮುಂ
	ಗಂಭೀರಮೃದುಮಧುರವಾದಿತೆಯುಂ ವಜ್ರವೃಷಭನಾರಾಚಾಸ್ಥಿ ಸಂಧಿ ಬಂಧಮುಂ
	ಚತ್ವಾರಿಂಶಚ್ಚಾಪದ್ವಯಸಪರಮೌದಾರಿಕದಿವ್ಯಮೂರ್ತಿಯುಂ ಲಕ್ಷಸಮಾಸಮ್ಮಿತಾನ
	ಪವರ್ತಿತದೀರ್ಘಾಯುಷ್ಯಮಂ ತನಗನು ಸಂಗತಮಾಗೆ ಯೌವನಪ್ರಾಪ್ತನಾಗಿ
	ಕುಮಾರಕಾಲದೊಳಿಪ್ಪತಯ್ಸಾಸಿರವರ್ಷಂ ನೆಱೆಯೆ ಪದಿನಾಱನೆಯ ತೀರ್ಥಾಧಿ
	ನಾಥನಪ್ಪುರ್ವರಾಸ್ಯ ತಿಲಕಂ

ಚಂ||	ಅಡಸಿದ ಪಾರಿಜಾತಕದ ಕಪ್ಪುರವಳ್ಳಿಯ ನೇಲವತ್ತಿಯಾ
	ಯ್ದಡಕೆಯ ಭೀಮಸೇನಿಕದ ತಂಬುಲದಿಂ ವಿಭು ಪೋಲ್ತನೋಲಗಂ
	ಗುಡುವೆಡೆಯೊಳ್ ಮುಖಾರ್ಷಿತಮದಂ ಕಟಶೋಧನದಿಂ ಪ್ರಭೇದಮ
	ಕ್ಕಡಸಿದ ಬೇರನಾಮದ ಕಳಂಬೆರಸಿರ್ದಮರೇಂದ್ರದಂತಿಯಂ		|| ೯೫ ||

ವ||	ಮತ್ತಮತ್ತರಮನೆಯೊಳಗೆ ಪಾದಮಾರ್ಗದಿಂ

			- 275 -

ಕಂ||	ಶ್ರೀಗಧಿಪನೊಳಗೆ ಪೊಱಮಡು
	ವಾಗಡಿನ ವಿಳಾಸಮಮರಸಮಿತಿಯ ಕಣ್ಗಿಂ
	ಬಾಗೆ ನದೀಗಮನಪ್ರ
	ತ್ಯಾಗಮನದ ಸುಪ್ರತೀಕಗಜಮನೆ ಪೋಲ್ತಂ		|| ೯೬ ||

ವ||	ಅಂತುದಿತೋದಿತನಪ್ಪುದುಮಾ ಸರ್ವಾರ್ಥಸಿದ್ಧಿಯಿಂದಂ ಬಂದು ವಿಶ್ವಸೇನ ಮಹಾರಾಜ
	ಂಗಂ ಯಶಸ್ವತಿಮಹಾದೇವಿಗಮೀಂದ್ರ ಚಂದ್ರಂ ಚಕ್ರಾಯುಧನೆಂಬೊಂ ಮಗನಾಗಿ ಪುಟ್ಟಿ
	ಬಳೆಯೆ

ಕಂ||	ಗುಣನಿಧಿಯನಾತನಂ ತ
	ತ್ಕ್ಷಣತತ್ಪರನಕ್ಷಿಪಕ್ಷ್ಮಪಾಳಿಪವಿಕ್ಷೇ
	ಪಣಮಾತ್ರಮುಮಘರುಚಿವಾಃ
	ಕಣರವಿ ಜಿನಚಂದ್ರದೇವನಿೞಿಪನೆ ಮನದಿಂ		|| ೯೭ ||

	ಅಂದಮುಮತಿಶಯಮುಂ ಬಿಸ
	ವಂದಮನುೞಿದೇಕರೂಪಮಾಯ್ತೆನೆ ವಿದ್ಯಾ
	ಸಂದೋಹದೊಳಣ್ಣನ ಪಡಿ
	ಚಂದಂ ಚಕ್ರಾಯುಧಂಗೆ ಗುರು ಪೆೞನೊಳನೇ		|| ೯೮ ||

	ಕಳೆದಭವದೊಳ್ ವಿರಾಮಂ
	ಗಳೊಳೊದವಿದ ಮೋಹದಿಂ ವಿಚಾರಕ್ಕೆ ಪವ
	ಣ್ಗಳೆದ ಗುಣದಿಂ ಕರಂ ಪಳು
	ಗಳಿದುದು ದಯೆ ತಮ್ಮನೊಳ್ ಜಗತ್ತ್ರಯಪತಿಯಾ		|| ೯೯ ||

ವ||	ಅಂತುತ್ಪನ್ನದೋಹದಹೃದಯಾಯತದ್ಯುತಿಯಮಪೂರ್ವಗೀರ್ವಾಣಜಂಗಮ
	ಮಹಿರುಹಂಗಳಿರ್ಪಂತೊಂದುಪೊೞ್ತುಮಗಲದಿರೆ ಮತ್ತೊಂದುಪವಿತ್ರದಿನದೊಳ್
	ವಿಶ್ವಸೇನಮಾಹಾರಾಜನುಂ ಮೈರಾಮಹಾದೇವಿಯುಂ ಭಗವತ್ಸಿಂಹಾಸವಾಸನ್ನವರ್ತಿಗಳ್
	ಮುಕುಳಿತ ಕರಕಮಳರಾಗಿ

ಉ||	ವೀರ್ಯಮನಂತವೀರ್ಯಮಱಿವಪ್ರತಿಮಂ ಸುಖಮಾತ್ಮಭಾವಿ ಗಾಂ
	ಭೀರ್ಯಮಮಾನುಷಂ ನಿನಗೆ ದೇವರ ದೇವ ವಿಡೂರಭೂಮಿ ವೈ
	ಡೂರ್ಯದಿನೆಂತು ಶುಕ್ತಿ ನವಮೌಕ್ತಿಕಜನ್ಮದಿನೆಂತು ಪೂಜ್ಯಮಂ
	ತಾರ್ಯ ಭವದ್ಗುರುತ್ವಮೆ ಮದೀಯಗುರುತ್ವ ಸಮಗ್ರಕಾರಣಂ		|| ೧೦೦ ||

ಕಂ||	ನಿನಗೆ ಗುರುವಾದಕಾರಣ
	ದಿನಮೆಗೆ ಸುರಪತಿಕಿರೀಟಮೆಱಗಿದುದಾಕಾಂ

			- 276 -

	ಚನಗಿರಿಗೆ ಸುರರಕೃತ್ರಿಮ
	ಜಿನಾಲಯಸ್ಥಿತಿಯಿನೆಱಗುವಂದಮನಿಂದ್ಯಾ		|| ೧೦೧ ||

ಚಂ||	ಮಹಿಮೆ ಜಗತ್ತ್ರಯಪ್ರಭುತೆಗಾಸ್ಪದಮಾದುದಿದರ್ಕಮಗ್ಗಳಂ
	ಮಹಿಮೆಯನಾರೊ ಮಾೞ್ಪರಿದು ನಿನ್ನೊಡವುಟ್ಟಿದುದೀಗಳಾದೊಡಂ
	ಮಹಿತ ನಿಜೈಕರಾಜ್ಯಭರದೊಳ್ ನಿಲವೇೞ್ಪುದು ನೀನಮೋಘನ
	ಪ್ರಹತಸಮಸ್ತ ನಾಕನರಲೋಕ ಘಣೀಶ್ವರಲೋಕಶಾಸನಾ		|| ೧೦೨ ||

ವ||	ಎಮ್ಮ ನುಡಿ ಮುನಿಗೆ ಕಿನಿಸುವೋದಿರೆಂಬ ನುಡಿಯನೆ ಪೋಲ್ತದಱಿಂದಮಿದಂ ದಿವ್ಯಚಿತ್ತ
	ದೊಳವಧರಿಸಿ ಯುಕ್ತತರವಿಚಾರದೊಳ್ ನೆಗೞ್ವುದೆಂದ ತಂದೆಯ ತಾಯ ಮಾತಿಗೆ
	ದರಹಸಿತ ವದನಾರವಿಂದನಾಗಿರ್ದುದಱಿಂದಮನಕ್ಷರವ್ಯಕ್ತಮಪ್ಪೊಡಂಬಡನಂ ವಿಶ್ವಸೇನ
	ಪ್ರಮುಖಸೇನಾಭಿಜ್ಞಾನತೆಯಿಂ ರಾಜಲೋಕಮಱಿದತ್ಯುತ್ಸುಕರಾಗಿ ಶಶಿವಂಶಕೇತುಗೆ
	ರಾಜ್ಯಾಭಿಷೇಕಂಗೆಯ್ಯೆ

ಕಂ||	ಸರಸೀ ಸರಿತ್ಸಮುದ್ರೋ
	ತ್ಕರಂಗಳಿಂ ತಂದು ಕನಕಕಳಶದ ನೀರ್ಗಳ್
	ಸುರಿದುವು ವಿಭುಶಿರದೊಳ್ ಶೈ
	ಲರಾಜಮಸ್ತಕದೊಳೆಱಗಿದಬ್ಜಜಂಬೋಲ್		|| ೧೦೩ ||

ವ||	ಅಂತು ರಾಜ್ಯಾಭಿಷೇಕಂಗೆಯ್ದಿಂ ಬೞಿಯಂ

ಕಂ||	ಎತ್ತಿದ ಪಟ್ಟಮುಮಂ ಕವಿ
	ದುತ್ತಮಮಕುಟಮುಮನುತ್ತಮಾಂಗದೊಳಾಂತುಂ
	ಪೆತ್ತರ ಬಸಿರ್ಗಂ ಪಟ್ಟಮ
	ನೆತ್ತಿಸಿದಂ ಮಕುಟಬದ್ಧರಿಂ ಜಿನಚಂದ್ರಂ		|| ೧೦೪ ||

ವ||	ಮತ್ತಂ

ಕಂ||	ಏಮಾತೊ ಕೋಟಿ ಕೋಟಿ
	ಗ್ರಾಮಾಧಿಪರೆಱಗೆ ಮುಂದೆ ನುಡಿದು ಜಗಚ್ಚೂ
	ಡಾಮಣಿಗೆ ಮಕುಟಬದ್ಧಮ
	ಹಾಮಂಡಳಪತಿಗಳಾದರೆಣ್ಬಾಸಿರ್ವರ್		|| ೧೦೫ ||

	ಬಲ್ಲರಿಗೆ ದಿವ್ಯಸಂಭವ
	ಮಲ್ಲದೆ ದೊರೆಗರ್ಭಸಂಭವಂಗಳ್ಗಿಲ್ಲೆ
	ಲ್ಲೆಲ್ಲಿಯುಮೆನೆ ಪಿರಿದುಂ ತಲೆ
	ವಲ್ಲಿದುವರುವತ್ತುಸಾಸಿರಂ ಮದಕರಿಗಳ್		|| ೧೦೬ ||

			- 277 -

	ಅಕ್ಷೂಣರದಂ ತ್ರಿಂಶ
	ಲ್ಲಕ್ಷಂ ಹರಿ ಷಷ್ಟಿಲಕ್ಷಮಾಪಾದಾತಂ
	ಲಕ್ಷಾಲಕ್ಷಮದಂ ಪರಿ
	ವೀಕ್ಷಿಸಲರಿದುಱದಿದಿರ್ಚಿ ಕಾದುವರೊಳರೇ		|| ೧೦೭ ||

ವ||	ತದನಂತರಂ

ಮ||	ಬಲವದ್ರಾಜಿತ ರಾಜಕಪ್ರಭೃತಿ ಕೃತ್ಯಾಕೃತ್ಯಪಕ್ಷಕ್ಕಮಾ
	ತ್ಮಲಸನ್ಮಂಡಲಮಂತ್ರವಂ ತೆಗೆ ಮನಂ ಮೆಯ್ದಾರದಾದೇವನು
	ಜ್ಜ್ವಲತತ್ವಾಗಮನಕ್ಕೆ ತನ್ನ ತನುವಂ ತಂದಿರ್ದುಮೇನೆಯ್ದೆ ಮಂ
	ಡಲನಾಥತ್ವಮನೆಯ್ದಿದಂ ಸುಕೃತಿಗಾಷಾಡ್ಗುಣ್ಯಮೇಂ ಬಾೞ್ತೆಯೋ		|| ೧೦೮ ||

ವ||	ಮತ್ತಮಾರಾಜ್ಯಾಶ್ರಮ ಮುನೀಶ್ವರಂಗೆ

ಮ||	ಅರಿಭೂಪಾಳಕರಿಲ್ಲ ಮಧ್ಯಮನೃಪೋದಾಸೀನರಿಲ್ಲಾ ಮಹೀ
	ಶ್ವರನುಂತುಂ ವಿಜಿಗೀಷು ಚಾರರಹಿತಂ ವಿಶ್ವೇಕ್ಷಣಂ ವೃದ್ಧಿಗೋ
	ಚರಸೇವಾನುತದೂರತತ್ವವಿನಯಂ ಶಾಂತೀಶ್ವರಂ ನಿತ್ಯಶಾಂ
	ತರಸಂ ಭೂಮಿಪಧರ್ಮಶಾಸನಮಿದೇನನ್ಯೋನ್ಯವೈರುಧ್ಯಮೋ		|| ೧೦೯ ||

ವ||	ಅಂತುಮಲ್ಲದೆ

ಮ||ಸ್ರ||	ಉಪಮಾತೀತಂ ಜಗಕ್ಕದ್ಭುತಮೊದವೆ ಪಯೋರಾಶಿಯಂ ತಾಗೆ ತದ್ಭೂ
	ಮಿಪಶಾಂತಂ ಕ್ಷತ್ರತೇಜಂ ಹಿಮಮಳುರ್ವವೊಲಬ್ಜಂಗಳಂ ಗರ್ವಮದ್ಭೂ
	ಮಿಪರಂ ತಳ್ತಳ್ವಿಕೊಂಡತ್ತದು ಪಿರಿದೆಸೆದಂ ದೇವದೇವಂಗೆ ಮಾಡಿ
	ತ್ತಪವರ್ಗಶ್ರೀಯನೇಂ ಶಾಂತತೆ ಬಹುಗುಣಮೋ ನೀತಿಶಾಸ್ತ್ರೋಪದಿಷ್ಟಂ		|| ೧೧೦ ||

ಕಂ||	ಮುಂತಿರೆ ಕೂರ್ಪ ನಯಜ್ಞತೆ
	ಪಿಂತಿರೆ ರಿಪುಮಂಡಳಂಗಳಂ ಕೊಂಡಿರೆ ನಿ
	ಶ್ಚಿತಮನಸಿ ಕೂರ್ಪಂ ತ
	ರ್ಪಂತುಪಶಮಮಿರ್ದುದಾನರೇಂದ್ರೋತ್ತಮನೊಳ್		|| ೧೧೧ ||

ವ||	ಮತ್ತಮಾಪರಮಪುಣ್ಯಮೂರ್ತಿಯ ಯಶೋರಾಜ್ಯದೊಳ್

ಕಂ||	ರಾಜವತಿಯಾಯ್ತು ರಿಪುಮಹಿ
	ರಾಜನ್ವತಿಯಾಯ್ತು ತನ್ನ ಧರೆಯೆನೆ ವಿನಮ
	ದ್ರಾಜಕನಳವಡಿಸಿದನಧಿ
	ರಾಜತೆಯಂ ಶಾಂತಿನಾಥನಖಿಳಾವನಿಯೊಳ್		|| ೧೧೨ ||

ಉ||	ಕೋಪದ ತಣ್ಪು ತಣ್ಪುವರೆಸಂಬರದೊಳ್ ಸಿಡಿಲಂತೆ ಸರ್ವದಿ
	ಗ್ವ್ಯಾಪಕಮಾಗೆ ಗುಪ್ತಮಕರಪ್ರಕರಂ ಶರಧೀಶನಂತರ

			- 278 -

	ದ್ವೀಪಮನೆತ್ತಿಕೊಳ್ವತೆಱದಿಂ ಸಮಸಿದ್ಧಿಯೆ ಸಿದ್ಧಿಯಾಗೆ ತ
	ದ್ಭೂಪತಿ ಕೊಂಡನನ್ಯಮಹಿಕಾಂಡವನುಂಡಿಗೆ ಸಾಧ್ಯಮಪ್ಪಿನಂ		|| ೧೧೩ ||

ಕಂ||	ಅಹಿತರ್ ಸಂಧಿಯುಮಂ ವಿ
	ಗ್ರಹಮುಮನಾಥನೊಳೊಡರ್ಚರೇಕೆನೆ ಸರ್ವ
	ಸ್ವಹರಣಮಂ ಸಂಧಿ ಶಿರಃ
	ಪ್ರಹರಣಮಂ ತಮಗೆ ವಿಗ್ರಹಂ ಮಾೞ್ಪುದಱಿಂ		|| ೧೧೪ ||

ವ||	ಬಂದು ಲೋಕಮೆಲ್ಲಂ ಪೊಗೞೆ ಮತ್ತೊಂದು ಶುಭದಿನದೊಳ್ ಸಿಂಹಾಸನಾಸೀನ
	ನಾಗಿರ್ದ ಜಿನಚಂದ್ರದೇವನಂ ಕಂಡಾಯುಧಾಧ್ಯಕ್ಷನಷ್ಟಾಂಗಮೆಱಗಿ ಪೊಡೆವಟ್ಟು ಮುಂದೆ
	ನಿಂದು ಮುಕುಳಿತಕರಕಮಳನಾಗಿ

ಮ||	ದಿವಮೆಂತಂತೆ ಶತಾರಮಗ್ರಿಮಸಹಸ್ರಾರಂ ಸಹಸ್ರಾರಮ
	ಪ್ರವಿಲಕ್ಷ್ಯಂ ದಿನಪೋಪಮಾನವಳಯಂ ಜಾಜ್ವಲ್ಯಮಾನಂ ಮರು
	ನ್ನಿವಹಾನಂದಕೃತಸ್ವನಂ ಕುಸುಮವೃಷ್ಟ್ಯಗ್ರೇಸರಂ ಬಂದುದಿಂ
	ದು ವಿಯಚ್ಚಕ್ರದಿನಸ್ತ್ರಶಾಲೆಗೆ ಮಹಾಚಕ್ರಂ ಮಹೀವಲ್ಲಭಾ		|| ೧೧೫ ||

ಕಂ||	ಎಂದೀ ಬಿನ್ನಪಮನವ
	ಸ್ಪಂದಮನಂತೆಯ್ದೆ ಕೇಳ್ದು ಮನುಜೋಕ್ತಿಪರಿ
	ಸ್ಪಂದಮತಿ ಕೇಳದಂತಿ
	ರ್ದಂದಪಗತಚಳನಜಳಧಿಯಂ ವಿಭು ಪೋಲ್ತಂ		|| ೧೧೬ ||

ವ||	ಅಂತುದಾಸೀನಮಾನಸಂ ಮಸಕಮಿಲ್ಲದ ಸಾರ್ವಭೌಮಂ ಪೇರಡ್ಡಮಾಗಿ ಕೆಲದ
	ಚಕ್ರಾಯುಧನೊಳ್ ತಮ್ಮಂಗಬಾಹ್ಯವಸ್ತುವಂ ಪರಿತಂಮಾಡುತ್ತಿರೆ ಮತ್ತಂ ಕುಲವೃದ್ಧರ್‌
	ತದೀಯಾಭಿಮುಖರಾಗಿ ಬಿನ್ನಪಂಗೆಯ್ದೊಡವರುಪರೋಧದಿಂದೆಂತಾನುಂ ಮೊಗವಿತ್ತು
	ನೋಡಿ ಪೇೞಿಮದರ್ಕೇಗೆಯ್ವುದೆನೆ ಮುಕುಳಿತಪಾಣಿಪಂಕರುಹರಾಗಿ

ಕಂ||	ಮಂಡಳಪತಿಯೈ ಮುಂ ಷ
	ಟ್ಖಂಡಕ್ಷಾಮಪತಿಯೆ ಯಿಗಳದಱಿಂದಮದೇ
	ಭಂಡಮೆನಗೆನ್ನದೇೞ್ ಬಗೆ
	ಗೊಂಡರ್ಚಿಸು ಚಕ್ರರತ್ನಮಂ ಕುರುತಿಲಕಾ		|| ೧೧೭ ||

ವ||	ಅದಲ್ಲದೆಯುಂ ಪೂರ್ವಚಕ್ರಾಯುಧರನುಕ್ರಮಮನಱಿಯೆ ಬಿನ್ನಪಂಗೆಯೆವದಱಿಂದೆಮೇಲ
	ಪ್ಪುದಂ ದೇವರ ಚಿತ್ತಮಱಿಗುಂ

ಕಂ||	ಎನೆ ದರಹಸಿತಾಸ್ಯಂ ಶಾಂ
	ತಿನಾಥನೆಂತೆಂತೂ ಚಕ್ರಮಂ ಪೂಜಿಸಿ ಮು

			- 279 -

	ನ್ನಿನ ಚಕ್ರವರ್ತಿಗಳ ತೆಱ
	ದಿನಾಮುಮೆಱಗುವುದು ನಿಮಗೆ ಹೃದಯಂಗಮಮೇ		|| ೧೧೮ ||

	ಕುಲವೃದ್ಧರಿರೆಂದುಮನಾ
	ಕುಲವೃದ್ಧಿವಿಶೇಷವಿದ್ಯರಿರ್ ನಿಮ್ಮ ವಚೋ
	ಜಲಮಾಲವಾಲಜಲಕೃತ
	ವಿಲಾಸನೃಪಭೂರುಹಕ್ಕೆ ಹಿತಕರಮೆ ವಲಂ		|| ೧೧೯ ||

ಕಂ||	ಮುದುಗಣ್ಗಳುಚಿತಮಂ ನುಡಿ
	ವುದು ದಲ್ ಸ್ವಮತೇ ನಿವಾರಕಾಭಾವಾತೆಂ
	ಬುದನೆ ಬಗೆದುಚಿತಮಂ ಬಗೆ
	ಯದೆ ನುಡಿದೊಡಮೆಮಗೆ ಲಂಘನೀಯಮಪೇಯಂ		|| ೧೨೦ ||

	ಬಗೆಗೆಱಗೆ ಸಿದ್ಧಪರಮೇ
	ಷ್ಠಿಗಳಲ್ಲದೆ ರಮ್ಯರಲ್ಲರುೞಿದ ಸಮಸ್ತೋ
	ರ್ವಿಗಳೆಮ್ಮಂಘ್ರಿಯುಗಕ್ಕೆಱ
	ಗುಗುಂ ಸ್ಫುರದ್ದೀಪರ್ತಿನಿಧಿಗೆಱಗುವವೋಲ್		|| ೧೨೧ ||

ವ||	ಅದಲ್ಲದೆಯುಮೀ ಶರೀರದೊಳ್ ಘಾತ್ಯಘಾತಿದುರಿತ ವಿನಾಶಮುಮನಂತಚತುಷ್ಟಯಮುಂ
	ಕೇವಲಲಬ್ಧಿಲಾಭಮುಮಪ್ಪುದನಱಿದುಮೀಚಕ್ರಲೋಹಖಂಡಕ್ಕಂ ಕುಡುಗಲ್ಗಮೆಱಗಿ
	ಮೆಂಬೊಡದುವುಮಂ ನೀಮಱಿವಿರೆಮಗೆ ಮಹತ್ತರವಚನಮಮೋಘಂ ಮಾನ್ಯಮೆ

ಚಂ||	ಎನೆ ಯೆನೆ ಚಕ್ರರತ್ನಮಮರಾಳಿವೃತ್ತಂ ಬಲಗೊಂಡು ಶಾಂತಿನಾ
	ಥನ ಪದಪಂಕಜಕ್ಕೆಱಗೆ ಮುನ್ನಿದನರ್ಚಿಸು ಪೂಜಿಸೆಂದು ಪೇ
	ೞ್ದನುಮೆಱಗೆಂದು ಪೇೞ್ದನುಮಿದಾದಿಯ ಚಕ್ರಿಗಳಂದಮೆಂದು ಪೇ
	ೞ್ದನುಮಿದು ಚೋದ್ಯಮೆಂದು ಬೆಱಗಾಗಿ ನಿಜೋಕ್ತಿಗೆ ತಾಮೆ ನಾಣ್ಚಿದರ್		|| ೧೨೨ ||

ವ||	ಅಂತಿನಿವಿರದಾಶ್ಚರ್ಯಮುಂ ಜಗತ್ಕ್ಷೋಭಮುಮಾಗಿಯಾಚಕ್ರೋತ್ಪತ್ತಿಯಪ್ಪುದು
	ಮಧಿರಾಜಯಶಶ್ಚಂದ್ರಿಕೆ ಜಿನರಾಜಚಂದ್ರೋದಯದೊಳ್ ಮಸುಳೆಯುಂ ಕನಸಿನೊಳ್
	ರಥಾಂಗಧರಯಕ್ಷರೂಪಮಂ ಕಂಡು ನೆನಸೆಂದು ತಂತಮ್ಮ ನೆಲೆಗಳೊಳ್ ಪುರಸ್ಥರಾಜಕೋಟಿ
	ಪೆಳ್ವಳಿಸೆಯುಂ ಇಂತು ನಿರತಿಶಯಪುಣ್ಯಭಾವಭೂತಚಕ್ರೋತ್ಪತ್ತಿ ನಾಡೆಯುಂ ವಿಸ್ಮಯಂಮಾಡೆ
	ಮಱುದೆಸವಂ ಮುನ್ನಿನ ಚಕ್ರೋತ್ಪತ್ತಿಪೂಜಾನು ಭಾಷಿಗನಪ್ಪ ಪ್ರಧಾನಂ ನಿಂದಿರ್ದು
	ವಿಜಯಪ್ರಸಂಗ ವಿಜ್ಞಾಪನಮುಖರಮುಖನಾಗಿಯುಮತೀತದಿವಸಸ್ವವಚನಕೃತಾರಂಭಕ್ಕೆ
	ಸಿಗ್ಗಾಗಿ ಚಕ್ರಾಯುಧನಂ ಬಿನ್ನಪಂಗೆಯ್ಯಲ್ವೇೞ್ಪುದುಮಾತಂ ಬಂದು

			- 280 -

ಮ||	ಶ್ರವಣೋಪಾಂತದೊಳಿರ್ದು ಹಸ್ತತಳಮಂ ವಕ್ತ್ರಾಬ್ಜದೊಳ್ ಸಾರ್ಚಿವೈ
	ಶ್ರವಣಂ ವಜ್ರಧರಂಗೆ ಬಿನ್ನವಿಸುವಂತಂಭೋದಿವೇಳಾಪರೀ
	ತವನಶ್ರೇಣಿಯನುರ್ವರಾವನಿತೆಯಂ ಬಾಯ್ಕೇಳಿಸಲ್ವೇೞ್ಪುದೆಂ
	ದವನೀವಲ್ಲಭವಲ್ಲಭಾನುಜನುದಾತ್ತಂ ಬಿನ್ನಪಂ ಗೆಯ್ವುದುಂ		|| ೧೨೩ ||

ವ||	ಅಪ್ರತಿಹತ ನಿಜಾಜ್ಞಾರೂಢ ತ್ರೈಲೋಕ್ಯಶೇಖರಂ ತನಗೆ ನಿಸ್ಸಂಶಯಮಾಗಿಯುಪವನ
	ಪ್ರತಿಕೂಲಪ್ರಿಯಹಿತವಾದಿಯಪ್ಪುದಱಿನಂತೆಗೆಯ್ವೆನೆಂಬುದುಂ ಚಕ್ರಾಯುಧನಾಯುಧಾಧ್ಯಕ್ಷ
	ಪುರುಷರುಮೊಂದೆ ಸರದೊಳ್ ಮಹಾಪ್ರಸಾದಮೆಂದಾಸ್ಥಾನಮಧ್ಯದಿನೆೞ್ದು ಬಂದು
	ಹಸ್ತಿನಪುರಾಂತರಾಳದೊಳ್ ದಿಗ್ವಿಜಯಘೋಷಣಾಪ್ರವರ್ತನಪರರಾಗಿ ಪೊೞಲ
	ಪೂರ್ವದಿಗ್ಭಾಗಂಗಳೊಳ್ ಶಿಬಿರ ನಿವೇಶೋಪಕಾರ್ಯವಿರಚನ ಪರರಾಗಿ ಪ್ರಾರಂಭಮಂ
	ಪಡೆವಳನಿಂದಂ ಮಾಡಲ್ವೇೞ್ದು ದಿಗ್ವಿಜಯಭೇರಿಯಂ ಪೊಯ್ಸಿದಾಗಳ್

ಮ||	ಮದಮಂ ದಿಗ್ಗಜಮೆತ್ತಿ ಕಟ್ಟೆ ದಿಗಧೀಶರ್ ದೇವದೇವಂಗದಾ
	ವುದೊ ಭೂಲೋಕದ ಸಾಧ್ಯಸಾಧನೆಗಳಿಂ ತ್ರೈಲೋಕ್ಯಸಾಮ್ರಾಜ್ಯಸಂ
	ಪದುಪೇತಂಗೆನೆ ಬಂದು ಮುಂದೆ ನಿಲೆ ಮೂವತ್ತಿರ್ವರಿಂದ್ರರ ಕಲಂ
	ಕಿದುಮಂತಬ್ಧಿಗಳಂದದೇನೆಸೆದುದೋ ಗಂಭೀರ ಭೇರೀರವಂ		|| ೧೨೪ ||

ವ||	ಅಂತು ದಿಗ್ವಿಜಯಭೇರಿಯ ನಿನಾದದೊಡನೊಡನೆ

ಕಂ||	ಅಸಮರವಮೇಕಶಂಖ
	ಪ್ರಸನ್ನಗಂಭೀರನಿನದಮೆಸೆದುದು ವಿಜಯ
	ಪ್ರಸರಮನಶೇಷವಸುಮತಿ
	ಗೆ ಸಾಱುವಂತಾಮಹಾಮಹೀವಲ್ಲಭನಾ		|| ೧೨೫ ||

ವ||	ತನ್ನಿನದಶ್ರವಣಸಮುಪಜನಿತ ಪ್ರಯಾಣೋದ್ಯೋಗಮಿಳಿತ ಷಡ್ವಿಧಬಳ ಜಳನಿಧಿಯೊಳ್

ಕಂ||	ಕಳಭಸ್ತನ್ಯಪಜವನಂ
	ಗಳನಂಜಿಪ ಹರಿಕುಳಕ್ಕೆ ನಡೆ ಮುಳಿಸಂ ಮು
	ಕ್ಕುಳಿಸಿದುವೆನೆ ಮದಮಂ ಮು
	ಕ್ಕುಳಿಸಿದುವೆಣ್ಬತ್ತುನಾಲ್ಕು ಲಕ್ಕೆ ಗಜಂಗಳ್		|| ೧೨೬ ||

	ಕ್ಷಿತಿಪನ ಗಜಘಟೆಗಳೊಳಾ
	ಶೀತನುಂ ಜಾನಾವಗಾಢ ನಾಮಘಟಾಸಂ
	ತತಿಗೆ ಸುಲಕ್ಷಣಸಂಗರ
	ನುತಮಾದುವದೇಂ ಸಲಕ್ಷಣಂಗಳೊ ಕರಿಗಳ್		|| ೧೨೭ ||

ವ||	ಮತ್ತಮೆರಡನೆಯ ಸೇನಾಂಗದೊಳ್

			- 281 -
ಕಂ||	ಸಂಗತದಶಧ್ರುವಕ್ಷೇ
	ತ್ರಂಗಳ್ ಶುಭಲಕ್ಷಣಂಗಳಮೃತೋದ್ಭವವಾ
	ಹಂಗಳಜಮೃಗ್ಯುಳೂಕ ಭ
	ವಂಗಳ್ ಪದಿನೆಂಟುಕೋಟಿ ಜಾತ್ಯಶ್ವಂಗಳ್		|| ೧೨೮ ||

ವ||	ಮತ್ತಂ ತೃತೀಯಬಲಾಂಗದೊಳ್

ಕಂ||	ಅರಿಷಡ್ವರ್ಗಮನವನೀ
	ಶ್ವರನಾಟಲೆಯೆ ಪೊಱಗಣರಿಗೆ ಜಯಾಂಗನೆ ಪ
	ಲ್ಮೊರೆದಪಳೆನೆ ಪರಿದುವು ಜೀ
	ರ್ಗವೆವುತ್ತುಂ ಚತುರಶೀತಿಲಕ್ಷ ರಥಂಗಳ್		|| ೧೨೯ ||

ವ||	ನಾಲ್ಕನೆಯ ಸೇನಾವಯವದೊಳ್

ಕಂ||	ದಶದಿಕ್ತಟೀತಟಂ ಚತು
	ರಶೀತಿಕೋಟಿಪ್ರಮಾಣಪಾದಾತಂ ತ
	ದ್ವಶಕಾಸ್ವದಮಾದುದದೇ
	ನಶೇಷಗುರು ಪಿರಿಯ ಸಿರಿಯನವಗಯ್ಸಿದನೋ		|| ೧೩೦ ||

	ಅಂತು ಚತುರಂಗಸೇನೆ ಯು
	ಗಾಂತಕರವ ವರ್ಣವಾರವಂ ಘನರವಮೆಂ
	ಬಂತಾಗೆ ತಾಗೆ ದಿಗ್ವಿವ
	ರಾಂತರವಂ ಬಂದು ನಿಂದುದಂದರಮನೆಯೊಳ್		|| ೧೩೧ ||

ಉ||	ಅನ್ನೆಗಮಂಬುಜಾಕರದ ಸೀಕರಮಂ ನಡೆಗೊಂಡು ಮಾಳೆಸಂ
	ಪನ್ನತೆಯೊಳ್ ಪೊದೞ್ದು ಪೊಸವೊವಿನ ಕಂಪಿನೊಳೞ್ದು ಚಿತ್ತಜೋ
	ತ್ಪನ್ನವಿಳಾಸಮಂ ವಿರಹಿಗಿರ್ಮಡಿಮಾಡಿ ಶರದ್ಭವಂ ಸಮೀ
	ರನ್ನಸುಸೋಂಕಿ ಘರ್ಮಜಲಬಿಂದುವನಾಱಿಸಿದತ್ತು ನಲ್ಲರಾ		|| ೧೩೨ ||

ಕಂ||	ಎರಡನೆಯ ಪಾರ್ಥಿವ ಶ್ರೀ
	ಸ್ವರೂಪದಿಂ ನಿಧಿಯಧೀಶನಂ ಸಾರ್ವಂತಾ
	ಶರದಂಗೆ ಸಾರ್ದಳ್ ಪಂ
	ಕರುಹಾಂಕಿತ ವಿಶದಗಗನಹರಿದಂತರಮಂ		|| ೧೩೩ ||

	ದಿನಪಪ್ರತಾಪಮುಂ ಶಾಂ
	ತಿನಾಥವಿನುತಪ್ರತಾಪಮುಂ ತದ್ವಸುಧೇ
	ಶನ ಕಾಂತಿಯುಮಂದು ಮೃಗಾಂ

			- 282 -

	ಕನ ಕಾಂತಿಯುಮೇಂ ದಿಗಂತಮಂ ಪರ್ವಿದುದೋ		|| ೧೩೪ ||

	ಹರಿ ವರ್ಷಜಧನುವಂ ಸಂ
	ಹರಿಸಲೊಡಂ ಚೈತ್ರಚಾಪಮಂ ಜಿನಚಂದ್ರಂ
	ಧರಿಯಿಸಿದಂ ಧರೆಗಿಂತಿ
	ರ್ವರುಮೇಂ ದೃಢದಿವ್ಯಚಾಪಮಾರೋಪಿತಮಂ		|| ೧೩೫ ||

	ಕಾಶಚಮರರುಹ ದತ್ತವಿ
	ಲಾಸೆಗೆ ಸಿತಪಂಕಜಾತಪತ್ರೆಗೆ ಶರದು
	ದ್ವಾಸಿತಲಕ್ಷ್ಮಿಗೆ ಸದೃಶವಿ
	ಕಾಸಮಿದೆನಿಸಿದುದು ಲಕ್ಷ್ಮಿ ಶಾಂತೀಶ್ವರನಾ		|| ೧೩೬ ||

	ಕಾಂತಿಪ್ರಸಾದಗುಣದದ
	ಗುಂತಿಗಳಿಂದುಗಮಿಳೇಶ್ವರರೇಂದುಗಮೊಡದ
	ತ್ಯಂತಂ ಸಮನಿಸಿ ಚಕ್ಷು
	ಷ್ಮಂತರ ಕಣ್ಗಂ ಮನಕ್ಕಮಿತ್ತುದು ಮುದಮುಂ		|| ೧೩೭ ||

ವ||	ಮತ್ತಂ ಹಂಸಯೂಥಲೀಲೆಗಂ ಧವಳಜಳಥರಮಾಳೆಗಂ ಕುಮುದವಿಮುಳಾಂಬುಗಂ
	ಸಿಂಧೂಪಾಂತವಿಶದಕಂಬಗಂ ಕುರುಕುಲ ಲಲಾಮನಪ್ಪ ಚಕ್ರವರ್ತಿಯ ಕೀರ್ತಿಯೆ
	ಬಿರ್ದ್ದುವಂದಂತೆಸುವುದುಂ

ಕಂ||	ಧವಳೇಕ್ಷುಚ್ಛಾಯ ನಿಷ
	ಣ್ಣವಪುಗಳಂದದೊಳ್ ನೆಗೞ್ದ ಬಣ್ಣಮನಾ ಶೈ
	ಶವದಿಂ ಕಾಕಳಿಯೊಳ್ ಚ
	ಕ್ರವರ್ತಿಯಂ ಪಾಡಿ ಶಾಳಿಗೋಪಿಯರೆಸೆದರ್		|| ೧೩೮ ||

	ಕಳಶಜುದಯದೊಳೊದವಿದ
	ಜಳಾಶಯಂ ತಿಳಿದುವೊಡನೆ ಕದಡಿದುವವನೀ
	ತಳಪತಿಯ ಪಡೆಯೊಳರಿನೃಪ
	ಜಳಾಶಯಂ ಶರದಮೇಂ ವಿರುದ್ಧಾರ್ಥಕಮೋ		|| ೧೩೯ ||

	ಅಸಮಚ್ಚದಪರಿವೀತ
	ಪ್ರಸವಾಮೋದಾಹತಂಗಳವನಿಪಕರಿಗಳ್
	ಪೊಸತೆ ಬಿಡುತಂದುವೊಡನೊಡ
	ನಸೂಯೆಯಿಂ ಸೆಣಸು ವಾದಿವೋಲ್ ಪರಿಮಳಮಂ		|| ೧೪೦ ||

			- 283 -

	ನೆಲೆಯಂ ಮಾಡಿ ಸರಿತ್ಸಂ
	ಕುಲಕ್ಕೆ ಬಟ್ಟೆಯನೆ ಮಾಡಿ ಕರ್ದಮಜಳಮಂ
	ಸ್ಥಲಮೆನಿಸಿ ಯಾತ್ರೆಗವನೀ
	ತಲಪತಿಯಂ ಪ್ರೇರಿಸಿತ್ತು ಪುಗಿಲೊಳ್ ಶರದಂ		|| ೧೪೧ ||

ವ||	ತದನಂತರಂ

ಕಂ||	ಬಲದ ಸುೞಿವೆರಸಿದರ್ಚಿಯ
	ವಿಳಾಸದಿಂದಗ್ನಿರಾಜಿ ನೀರಾಜನದೊಳ್
	ಬಲಗೆಯ್ಯೊಳೆ ಚಕ್ರಿಗೆ ದೋ
	ರ್ವಲವಿಜಯಮನೀವ ತೆಱದಿನೇಂ ಸೊಗಯಿಸಿತೋ		|| ೧೪೨ ||

ವ||	ಅಂತಪರಿಮಿತ ಶುದ್ಧಪಾರ್ಷ್ಣಿಯುಂ ಗುಪ್ತಮೂಲ ಪ್ರತ್ಯಂತನುಮಂಗೀಕೃತ ವೀರಪ್ರಸರನು
	ಮಾಗಿ ಸೌಜನ್ಯಕಂದಾಂಕುರಂ ವಿಜಯಪ್ರಸ್ಥಾನೋದ್ಯುಕ್ತಂ ಮಂಗಳವಸದನಂಗೊಂಡು
	ಪರಿಪೂರ್ಣಬ್ಜಕುಬ್ಜಶಿರೋದ್ಧರಣನಂ ವ್ಯೂಢೋರಸ್ಕನಂ ಪ್ರಭೂತಾಂತರ್ಮಣಿಯಂ
	ವಿಪುಳೋಚಿತಾಂಸನಂ ಪ್ರಶಸ್ತಾಸನನಂ ಕಾರ್ಮುಕಪರಿಣತನಂ ಸಮಪಾರ್ಶ್ವನನಜಕುಕ್ಷಿಯಂ
	ಗೂಢಪುಷ್ಕರಕರನಂ ವಿಪುಳಾಯತಬಾಹುವಂ ವರಾಹಜಘನಪರನಂ ಸುತಾತ್ರಿಯಸ್ಥಿ
	ಲಾಂಗಲಜನನುಪದಿಗ್ಥಪೇಚಕನನಪೂರ್ವ ಲಾಂಗೂಲನಂ ಕಾಚಕಿಲ್ಯಸಂವರ್ತಕನಂ ಪ್ರಶಸ್ತ
	ವಾಳಧಿಯಂ ಸಮಸುವಿಭಕ್ತಸ್ತನಾಂತರನಂ ಸುನಿವೃತ್ತಾಯಾಮಕಾಂಡನನತನೂದರನಂ
	ಪರಿಪೂರ್ಣವಕ್ತ್ರದಿಕ್ಕೋಶಲನಂ ಮಂತ್ರಾಧಿಕಾಖ್ಯನಂ ಅನಿಮ್ನನಾಭಿಯುಂ

ಕಂ||	ವಿನುತಸುಜಾತಹ್ರಸ್ವ
	ಸ್ತನಚೂಚಕನಂ ಪ್ರಪೂರ್ಣಸಪ್ತಸುರೋಚಿಃ
	ಕನದಂಕುಶಕೃತದೀರ್ಘ
	ಪ್ರಣೂತಕೋಪನನುದೀತಜವನಂ ಯುವನಂ		|| ೧೪೨ ||

ವ||	ಸಮತಜ್ಞಾವಿದ್ವಸ್ಸಮತಾನುಪೂರ್ವ ಮೃದುಕಳಶವೃತ್ತಪುಷ್ಕರಗೋತ್ರನಂ ಸುಸಂವೃತ
	ಪ್ರೋಹಪಳಿಹಸ್ತವಿಕಟಗಾತ್ರನಂ ಸಂಜ್ಞಾತವೃಷ್ಟಿಪಿಷ್ಟಕಪ್ರೋತ್ಸಂಗನಂ -

ಕಂ||	ಉಪಸಂದಿಗ್ಧತರಶ್ಲ
	ಕ್ಷ್ಣ ಪಾರ್ಷಿಯಂ ಸುಪ್ರತಿಷ್ಠಿತಾಪರನಂ ಶ್ಲ
	ಕ್ಷ್ಣ ಪತಿವ್ರಣತಾಂಚಿತನಂ
	ಸುಪಾದತಳನಂ ಮರುದಧೀಶಸನ್ನಿಭನಂ		|| ೧೪೩ ||

ವ||	ಮತ್ತಂಸ್ನಿಗ್ಧಪೂರ್ವಶ್ವೇತಶ್ಲಕ್ಷ್ಣಾರ್ಧಚಂದ್ರ ಸದೃಶಸುಸನ್ನಿವಿಷ್ಟಾನುವಂಶ ವೃತಾಂತರ
	ವಿಂತತಿನಖನಂ ಶ್ಲಕ್ಷ್ಣಸ್ನಿಗ್ಧಮೃದು ಬಹುಳಾನುವ್ಯಾಯಮಿತಪ್ರತಿಯಾಂಕಸ್ನಿಗ್ಧಪ್ರಕಾಶಸೂಕ್ಷ್ಮ

			- 284 -

	ಬಿಂದುಸಂದೋಹನಂ ಮೃದುಸ್ನಿಗ್ಧಪ್ರಭೂತಸೂಕ್ಷ್ಮವರ್ಣಾನುವರ್ಣಜಯುಗ್ಮಜೈಕ
	ರೋಮಾಂಚಿತನಂ

ಉ||	ಚಂಪಕಸಪ್ತಪರ್ಣಮದಗಂಧಿಯನುತ್ತಮಪಾತ್ರವರ್ತಿ ಭೂ
	ಕಂಪನಮಂ ಕನತ್ಕನಕಮಂಡನಮಂಡಿತಮಂ ವಪುಷ್ಮಮಂ
	ಸಂಪದುಪೇತಮಂ ತರಿಸಿ ದಿಗ್ವಿಜಯಕ್ಕೆ ಜಿನೇಂದ್ರಚಂದ್ರದೇ
	ವಂ ಪೊಱಮಟ್ಟನೇಱಿ ಜಯಮಂ ಜಯಪರ್ವತಯಾನನಾಗಮಂ		|| ೧೪೪ ||

ವ||	ಮತ್ತಂ ಮಕರತೋರಣಾಂತರದಿಂ ನುಗುಳ್ದು ಬರ್ಪ ಚಕ್ರವರ್ತಿಯೆರಡೋಳಿಯೊಳಂ

ಕಂ||	ಶ್ರೀಜಾಯಪತಿಗಕ್ಷಯ
	ಲಾಜಾಸಾರಂ ಪುರಂಧ್ರಿಯರ್ ಸೂಸೆ ಕರಂ
	ರಾಜಿಸಿದುದಮೃತಬಿಂದುಸ
	ಮಾಜಂ ಜನ್ಮಾಭಿಷವದಿನೊಪ್ಪುವತೆಱದಿಂ		|| ೧೪೫ ||

	ಪ್ರಾಚೀನಬರ್ಹಿರುಪಮಂ
	ಪ್ರಾಚೀಹರಿದಭಿಮುಖಂ ಮರುದ್ಧತಕೇತೂ
	ತ್ಕೋಚಿತರರ್ಜಿತರಿಪು ಚಳಿ
	ತಾಚಳಸನ್ನಿಭಗಜಾಧಿರೂಢನಧೀಶಂ		|| ೧೪೬ ||

ಕಂ||	ತಳರೆ ಮಹೀರಜದಿಂ ಘನ
	ವಿಳಾಸಗಜಘಟೆಯಿನವನಿಯಂ ನಭಕೆ ನಭ
	ಸ್ಥಳಮಂ ನೆಲಕ್ಕೆ ತಂದಂ
	ತಳುಂಬಮಾದುದು ತದೀಯಚತುರಂಗಬಳಂ		|| ೧೪೭ ||

ವ||	ಅಂತು ಬಂದು ಮುನ್ನಮೆ ಸಮೆದ ನಾಯಕಮನೊಳಗುಮಾಡೆ ಪರಿವೇಷ್ಟಿಸಿ ರಚನಾ ವಿಶೇಷಂ
	ಬಳೆದು ಪರಿವ ರುಚಕರಚನೆ ಯಿರ್ಪಂತೆ ಮಾಡಂ ಪತ್ತಿ ಸುತ್ತಿಱಿದ ಕರಗದಡಪದ ಡವಕೆಯ
	ಮಡಿಯ ಪರಿಯಣದ ಬಾಣಸಿನ ಗುಣನೆಯ ಮಜ್ಜನದ ದೇಹಾರದ ಱೆಂಚೆಯ ಕೊಂಚೆಯದ
	ಕೂರವದ ಕೊಟ್ಟಿಗೆಯ ಗುಡಿಯ ಜಳಗುಡಿಯ ಗೊಲ್ಲಣಿಗೆಯ ಮಂಡವಿಗೆಯ
	ವಿಳಾಸನಿವಾಸಂಗಳಿಂದಂ ಎರಡೋಳಿಯ ರಾಣೀವಾಸದ ಬಳ್ಳಿಗಾವಣಂಗಳಿಂದಮವಱ
	ಮುಂದೆ ಸಾಹಣೌಘದೊಳಗಿರಿಸುವ ಪಂಚಕಲ್ಯಾಣದ ಪೂಜೆಯಾನೆಗಳ್ಗೆಂದು ನಿಱಿಸಿದ
	ನಡೆಮಾಡ ಸಾಲೆಗಳಿಂದಂ ಅಲ್ಲಿಂದ ಮತ್ತೊಂದು ಬಾಗಿಲಿಂ ಪೊಱಗೆ ವಂಕದಾರದೆರಡುಂ
	ದೆಸೆಯೊಳಂ ತುರಗಾಸುರನ ಪಡೆದೋರ್ಕೆಯಂತಿರ್ದ ದಿವ್ಯಾಶ್ವಂಗಳ ಕಟ್ಟುವ ದೀರ್ಘಪಟ
	ಮಂಡಪಂಗಳಿಂದಮತಿ ಮನೋಹರಮಾದವನಿಪತಿಯ ಭವನನಿವೇಶದಿಂದಮಂದಂಬಡೆದ
	ಪೊಱವೀಡಂ ಸೋಮಾನ್ವಯ ಪ್ರದೀಪಂ ಪುಗುವಾಗಳ್

ಕಂ||	ಪಿಡಿಗಳ್ ನೃಪವಿಭವದ ಕೆ

			- 285 -

	ಯ್ಪಿಡಿಗಳ್ ಬರ್ಪಂತಿರಂಗರಕ್ಕರ ನೆರದೊ
	ಳ್ಕಡಿತಲೆ ಬೆಸದೊಡನೆಯೆ ಚೆ
	ಲ್ವಿಡಿದೊಡನಂದೇಱಿ ಬರೆ ನೃಪಾಂಗನೆಯರ್ಕಳ್		|| ೧೪೮ ||

ಮಂದಾಕ್ರಾಂತಂ||	ಅಲ್ಲಿಂ ಮುನ್ನಂ ನೃಪತಿ ಗಜಮಂ ಮಂಡನಾಯೋಗಹೇಮೋ
	ತ್ಫುಲ್ಲಶ್ರೀಚಂಪಕವನಮದೊಂದುರ್ವಿದಾಕಾರಮಂ ವಿ
	ದ್ಯುಲ್ಲೀಲಾವಿಭ್ರಮದೆ ಪೊಳೆಪಂ ತಾಳ್ದೆ ಕೂರಂಕುಸಂ ಕಂ
	ಡೆಲ್ಲಂ ತನ್ನಂ ಪರಸಿ ಪುಗೆ ಬೀಡಂ ಮಹೋತ್ಸಾಹದಿಂದಂ		|| ೧೪೯ ||

ಕಂ||	ಗಜಢಕ್ಕೆಯ ಪಾೞಿ ಮಹಾ
	ಧ್ವಜದೊಜ್ಜರದೇಕ ಶಂಖ ರವಿ ಶಶಿಬಿಂಬ
	ಧ್ವಜದ ಧವಳಾತಪತ್ರ
	ವ್ರಜದೊಳಗನೆ ನಡೆಯೆ ಪೊನ್ನ ಸಿರಿವೞಯಿಗೆಯೊಳ್		|| ೧೫೦ ||

	ಪಂಚಮಹಾಶಬ್ದದ ನಡು
	ವಿಂಚರದಿಂದೆಸೆವ ಕನಕ ಕಾಹಳ ಜಯ ಘಂ
	ಟಾಂಚಿತಮಂಗಳಪಟುಪಟ
	ಹಂ ಚಕ್ರಿಯ ಮುಂದೆ ವರ್ಧಮಾನ ನಿನಾದಂ		|| ೧೫೧ ||

	ಅದಱಿಂ ಮುನ್ನಂ ಸೇನಾ
	ನಿ ದಂಡರತ್ನಂ ನಿಜಾಗ್ರದೊಳ್ ಬರೆ ಪರಮಾ
	ಭ್ಯುದಯಕ್ಕುದಯದ ಗಿರಿ ಭೂ
	ಭೃದಖಿಳ ಮಣಿಮಕುಟ ಕೋಟಿತಾಟಿತಚರಣಂ		|| ೧೫೨ ||

ವ||	ಬಂದು ರಾಜಮಂದಿರಮಂ ಪೊಕ್ಕು ಚಕ್ರವರ್ತಿಯ ನಿಜೋಚಿತಕಾರ್ಯನಾಗಿರ್ಪಿನಂ

ಮ||	ಕುರುವಂಶಾಂಬರಭಾನುಗಾದುದುದಯಂ ಕ್ಷತ್ರಪ್ರತಾಪಂ ನಿರಂ
	ತರಮಾಭೂಪನೊಳಿರ್ದುದಂಧತಮಸಂ ಬೆನ್ನಿತ್ತುದಾತಂಗೆ ಮಾ
	ಣ್ದಿರೆನಿನ್ನೆಂಬವೊಲಸ್ತಮಸ್ತಕ ತಳನ್ಯಸ್ತಾತ್ಮಬಿಂಬಂ ಚರಾ
	ಚರನೇತ್ರಂ ಕಮಳೈಕಮಿತ್ರನಪರಾಕೂಪಾರಮಂ ಪೊರ್ದಿದಂ		|| ೧೫೩ ||

ವ||	ತದನಂತರಂ

ಉ||	ಎಂತಮೃತಾಬ್ಧಿಗೆನ್ನುದಯದಿಂದಭಿವೃದ್ಧಿಮದೀಯಕಾಂತಿ ಮ
	ತ್ಸಂತತಿ ಪೆರ್ಚೆ ಪೆರ್ಚೆನಗಮಪ್ಪುದಱಂದಮನೆಯ್ದೆ ನೋೞ್ಪೆನೆಂ
	ಬಂತಿರೆ ಶಾಂತಿನಾಥಮುಖದರ್ಪಣಬಿಂಬಿತಬಿಂಬದಿಂದೆ ದಿ
	ಗ್ದಂತಿಯ ಚೂಳಚಾಮರನಿಭಂ ಶಶಿ ಬಂದುದಯಸ್ಥನಪ್ಪುದುಂ		|| ೧೫೪ ||

			- 286 -

ವ||	ಚಕ್ರವರ್ತಿಯುಂ ಕರ್ಮವೇಳೆಯೊಳ್ ಪಿರಿದುಪೊೞ್ತನಿರ್ದೋಲಗಮಂ ವಿಸರ್ಜಿಸ ಲ್ವೇೞ್ದು
	ಶಯನಸದನಮಂ ಪೊಕ್ಕಿನಿಸಾನುಂ ಬೇಗದಿಂ

ಕಂ||	ಕ್ಷೀರಾಬ್ಧಿ ಫೇನ ಧವಳೋ
	ದಾರಪ್ರಚ್ಛದದೊಳುಚಿತಶಯ್ಯಾತಳದೊಳ್
	ಧೀರಂ ಪವಡಿಸಿ ಪೋಲ್ತಂ
	ಶಾರದನೀರದದೊಳೊಱಗಿದೈರಾವಣಮಂ		|| ೧೫೫ ||

ವ||	ಅಂತು ಪವಡಿಸಿದ ಪರಮೇಶ್ವರಂಗೆ ಮನೋಗತಮಲ್ಲದ ಕಾಮಿನಿಯಂತೆ ಯಾಮಿನಿ
	ತನ್ನ ಕ್ಷಣದಾಭಿಧಾನಮಂ ನನ್ನಿಮಾಡಿ ಕ್ಷಣ ಮಾತ್ರದಿಂ ಪೋಗೆ ಬೆಳಗಪ್ಪುದುಂ

ಮ||	ಜಯಲಕ್ಷ್ಮಿನಿಭೆಯಪ್ಪ ಸೂೞರಸಿಗಂ ಭೂಪಂಗಮಾ ದಿವ್ಯಶ
	ಯ್ಯೆಯಿನೇೞಲ್ಕಿದೆ ಪೊೞ್ತು ದಿಗ್ವಿಜಯಮಂ ನೋೞ್ಪಂ ದಲಾನೀಗಳ
	ೞ್ತಿಯಿನೆಂಬಂದದಿನಾಗಳೇಱೆ ದಿನಪಂ ಪೂರ್ವಾದ್ರಿಯಂ ಚಕ್ರವ
	ರ್ತಿಯ ಚಕ್ರಪ್ರತಿಬಿಂಬಮೆಂಬಿನಮದೇನಿಂಬಾಯ್ತೊ ಬಿಂಬೋದಯಂ		|| ೧೫೬ ||

ವ||	ಅಂತು ನೇಸಱ್ ಮೂಡುವುದುಮರಸನುಪ್ಪವಡಿಸೆ ಕೃತೋಚಿತದಿವಸಮುಖವ್ಯಾಪಾರನಾಗಿ
	ಪ್ರಯಾಣಪಟಹಂಗಳೆಸೆಯೆ ಪೂರ್ವಾಭಿಮುಖನಾಗಿ ಪಯಣಂಬೋಗಿ

ಕಂ||	ಆ ಪೆರ್ಬಡೆಯಂ ಪ್ರಾಚೀ
	ಕೂಪಾರಕ್ಕೊಯ್ವ ನೃಪತಿಸೇನಾಪತಿ ಗಂ
	ಗಾಪೆಯಂ ನಡೆಯಿಪ ಸಗ
	ರಾಪತ್ಯನ ಮಹಿಮೆಯಿಂದಮಂದಂಬಡೆದಂ		|| ೧೫೭ ||

ವ||	ಮತ್ತಂ

ಕಂ||	ಅಪಗತಫಲತ್ವಮಂ ಭ
	ಗ್ನಪಾತಿತೋತ್ಖಾತವಿಧಿಯನೆಯ್ದಿದ ನೃಪರಿಂ
	ದ್ವಿಪಮಾರ್ಗಮೆಂತು ಹತಪಾ
	ದಪಂಗಳಿಂ ಭಯದಮಂತೆ ಭಯದಂ ಮಾರ್ಗಂ		|| ೧೫೮ ||

ವ||	ಅಂತಾ ದಂಡನಾಯಕಂ ಪೌರಸ್ತ್ಯರಾಜನ್ಯಕಸಾಧನಪರನಾಗಿ ಮುಂದಂ ನಡೆಯೆ

ಕಂ||	ಭೂಜಾಂಗವೃತ್ತಿಯಂ ಬಿಸು
	ಟಾಜಗದಧಿಪಂಗೆ ವೈತಸಾವಳಿ ಪರಿವಂ
	ದಾಜಳಕೆಱಗುವವೋಲ್ ನಯ
	ಭಾಜನರೆಱದರಜಿಂಹರೆನಿಸಿದ ಸುಹ್ಮರ್		|| ೧೫೯ ||

ವ||	ಅಲ್ಲಿಂದತ್ತಂ

			- 287 -

ಕಂ||	ನೌಸಾಧನೋದ್ಯತರನಂ
	ತಾ ಸೇನಾನಿ ತ್ರಿವಂಶರಂ ಕಿೞ್ತು ಗತಾ
	ಯಾಸಂ ನಟ್ಟಂ ನೃಪಜಯ
	ಶಾಸನಮಂ ಗಂಗೆಯೆರಡುತಡಿಯೊಳಮೊಗದಳ್		|| ೧೬೦ ||

ವ||	ಮತ್ತಮಲ್ಲಿಯೆ

ಕಂ||	ಆ ಪಾದಪದ್ಮನತರಂ
	ತಾಪದದೊಳ್ ಕಳಮದಂತೆ ಫಲಿಳಿಯಿಸಿದರವರ್
	ಶ್ರೀಪತಿಗುತ್ಖಾತಪ್ರತಿ
	ರೋಪಿತರಧಿಕಂಗಶಕ್ಯಮೆಂಬರುಮೊಳರೇ		|| ೧೬೧ ||

ವ||	ಅಂತು ಸರ್ವಸ್ವಹರಣಾನಂತರಮವರವರನವರವರ ನೆಲೆಯೊಳ್ ನಿಱಿಸಿ
	ತೀರ್ಥಕರ್ಮನಿರ್ಮಾಪಣನಿಬದ್ಧಸಿಂಧುರಸೇತು ಬಂಧನದಿಂದಮುತ್ಕಳಾದರ್ಶಿತ
	ನಿರ್ಗಮಮಾರ್ಗಂ ಚಕ್ರವರ್ತಿ ಕಳಿಂಗದೇಶಾಭಿಮುಖನಾಗಿ ಪೋಗಿ

ಕಂ||	ಪ್ರವರಾಂಕುಶಮಂ ಗಂಭೀ
	ರವೇದಿಶಿರದೊಳ್ ನಿಷಾದಿ ನಿಱಿಸುವ ತೆಱದಿಂ
	ದವನಿಪತಿ ನಿಱಿಸಿದಂ ತೀ
	ವ್ರವೈರಿಜಯಮಂ ಮಹೇಂದ್ರಗಿರಿಮಸ್ತಕದೊಳ್		|| ೧೬೨ ||

ವ||	ಅಂತು ಪೂರ್ವಮಹೇಂದ್ರಪೂಜಾವಾಪ್ತ ಮಹಿಮಾತಿಶಯದಿಂ ಮಹೇಂದ್ರಾದ್ರಿಸಾರಮನಾ
	ತ್ಮಾಯತ್ತಂ ಮಾಡಿದುರ್ವರಸ್ಯ ತಿಲಕನ ಸೈನಿಕಂ

ಕಂ||	ಕಡಿಯೆ ಕವುಂಗುಂ ತೆಂಗುಂ
	ಪಡಲಿಟ್ಟುವು ತಮಗೆ ಸೋಲ್ತ ರಿಪುವನಿತೆಯ ಸೋ
	ರ್ಮುಡಿಯನಿೞಿಪುವವೊಲಿೞಿಪಿದ
	ರಡರ್ತು ಕಯ್ಬಿಟ್ಟು ನಿಮಿರ್ದ ಸೀರಿಯ ಕೆಯ್ಯಂ		|| ೧೬೩ ||

ವ||	ಅಂತು ವಿಳಯಾನಳನಂತೆ ವನಭಂಗಂಗೆಯ್ಯೆ ಮುಳಿದು ಚಕ್ರವರ್ತಿಯ ದಂಡನಾಯಕನೊಳ್
	ಗಜಪೇಶಲಸೇನಾಂಗನಪ್ಪ ಕಳಿಂಗ ರಾಜಂ ಬಂದು ಪಕ್ಷಚ್ಛೇದೋದ್ಯುಕ್ತನಪ್ಪ ಸುರರಾಜನ
	ಸೇನಾನಿಯೊಳ್ ತಾಗುವ ಪದದ ವರ್ಷನಗದಂತೆ ಬಂದು ತಾಗುವುದುಂ ದಂಡನಾಯಕನುಂ
	ಕೆಲವು ಗಂಧಸಿಂಧುರಂಬೆರಸು ತೊತ್ತೞದುೞಿಯೆ ಕಳಿಂಗನೃಪಯೋಧರುಂ

ಕಂ||	ನಾರಾಚವೃಷ್ಟಿ ಮಂಗಳ
	ಧಾರಾಸ್ನಪನಮನೆ ಪೋಲೆ ಸೇನಾನಿಗೆ ಕೆ
	ಯ್ಸಾರೆ ಜಯಲಕ್ಷ್ಮಿ ನೃಪಘಟೆ
	ಗಾ ರಾಜಕಮಾದುದಂದು ಕಟ್ಟುಂಗವಳಂ		|| ೧೬೪ ||

			- 288 -

ವ||	ಅಂತು ಕಳಿಂಗರಾಜನ ಮದದಂತಿಗಳ್ ನುರ್ಗುನುರ್ಗಪ್ಪಿನಂ ಪರಿಯಿಸಿ ಗೆಲ್ವುದುಮೊಂದೆ
	ಮೆಯ್ಯೊಳೋಡುವ ಕಳಿಂಗರಾಜನೇಱಿದಾನೆಯನಾನೆಗಳೊಳ್ ಭಂಡಾರಿಸಿ ತದೀಯ
	ಶೌರ್ಯಮನೆತ್ತುಂಗೋಲ್ಗೊಳ್ವಂತೆ ಮೇಗಣಿಂ ಮೇಗೆ ಪಡಿದೆತ್ತಿಕೊಂಡು ಮರ್ಕಟಬಂಧದಿಂ
	ಕಟ್ಟಿ ತಂದು ಚಕ್ರವರ್ತಿಯ ಮುಂದಿೞಿಪುವುದುಂ

ಕಂ||	ಅರಿಗಸುರವಿಜಯಿ ಮುನಿಗುಂ
	ಧರೆ ಬರೆ ಸಿರಿ ಸಾರೆ ಧರ್ಮವಿಜಯಂ ವಿಭು ತಾಂ
	ಕರುಣಿಸೆ ಮಹೇಂದ್ರನಾಥನ
	ಧರೆಯಿರೆ ಸಿರಿ ಚಕ್ರವರ್ತಿಗಾವಗಮಾದಳ್		|| ೧೬೫ ||

ವ||	ಅಂತು ಕಳಿಂಗರಾಜಂಗೆ ಕೋಶೋಪನತವೃತ್ತಿಯನಿತ್ತು ಸರ್ವಸ್ವಮಂ ಕೊಂಡಾಜ್ಞಾವಿದೇಯ
	ಮಂಮಾಡಿ ಮಹೇಂದ್ರೋಪಕಂಠದೊಳ್ ಮೂಱುಪ್ಪಯಣಂಗೆಯ್ದು ಮತ್ತಂ
	ಕತಿಪಯಪ್ರಯಾಣಂಗಳಿಂ

ಕಂ||	ಗಂಗೆಯ ತಡಿವಿಡಿದು ಬಲಾಂ
	ಗಂಗಳ್ ಬೇಱೊಂದು ಗಂಗೆ ನಡೆವಂತಿರೆ ಬೇ
	ಗಂಗಿಡದೆ ನಡೆಯೆ ನಡೆದು ರ
	ಥಾಂಗಧರಂ ಬೀಡುವಿಟ್ಟಂಬುಧಿತಟದೊಳ್		|| ೧೬೬ ||

ವ||	ಅಂತು ಗಂಗಾದ್ವಾರದೊಳ್ ಚತುರಶ್ರ ಷಣ್ಣವತಿಗತಿವ್ಯೊತಿಪ್ರಮಾಣದೊಳ್ ಬೀಡಂಬಿಟ್ಟು
	ಚಕ್ರೇಶ್ವರನಿರ್ಪುದುಂ

ಉ||	ಬೇಗಮುದನ್ವದಂತರನಿವಾಸಿಗಳಾಸನಕಂಪದಿಂ ನೃಪೇಂ
	ದ್ರಾಗಮಮಂ ಜಲಕ್ಕನಱಿದೀಶನನೀಗಡೆ ಕಾಣ್ಬುದೆಂದು ತ
	ನ್ಮಾಗಧದೇವನಂ ಬಳಸಿ ಕೂಂಡಮರರ್ ಬರೆ ಬಂದು ಮಾಗಧಂ
	ಮಾಗಧನಂತೆ ಬಿಚ್ಚಳಿಸಿ ಭೂಪನ ಬಾಗಿಲ ಕಣ್ಣೊಳಿರ್ಪುದುಂ		|| ೧೬೭ ||

ಕಂ||	ಅಱಿಪೆ ಮೊದಲವರ್ಗೆ ಕಿೞ್ಪಡಿ
	ಯಱರವರಧಿಪಂಗೆ ಬಿನ್ನಪಂಗೆಯ್ವುದುಮಾ
	ಮಱಿಯೆವದಂ ಚಕ್ರಾಯುಧ
	ನಱಿಗುಂ ವ್ಯಂತರರ ಕಾಣ್ಬ ಕಾಣಿಸುವೆಡೆಯಂ		|| ೧೬೮ ||

ವ||	ಎಂಬುದುಂ ವಾಮಕರತಳನಿಹಿತದುಕೂಲಾಂಶುಕವಸನಾಚ್ಛಾದಿತೋಷ್ಠದ್ವಯದಕ್ಷಿಣ
	ಪಾಣಿ ಪಲ್ಲವಾಭಿನಯನಿವೇದಿತಾವಿನೇಯ ವಿಳಸಿತಚಕ್ರಾಯುಧಂ ನಿಂದಿರ್ದು

ಕಂ||	ಅಪ್ರತಿಮಾರ್ಘ್ಯಕರಂ ತ್ರಿದಿ
	ವ ಪ್ರಸ್ತುತವಸ್ತು ಹಸ್ತಯುಕ್ತಂ ಶ್ರೀಪಾ
	ದ ಪ್ರಣತನಗ್ರಹಾರದ
	ವಿಪ್ರನ ಮಾಗಧನ ಕಾಣ್ಕೆಗೇನಾಳೋಚರಂ		|| ೧೬೯ ||

			- 289 -

	ಬರವೇೞ್ವುದೆಂಬುದುಂ ರಾ
	ಜರಾಜನನುಮತಮನಱಿದು ಪೆರ್ವಡಿಯಱನಾ
	ದರದಿಂ ಕಾಣಿಸಿದಂ ವ್ಯಂ
	ತರೇಶನಂ ಮೂಡಣಂಬುನಿಧಿಗಧಿಪತಿಯಂ		|| ೧೭೦ ||

ವ||	ಅಂತು ತಂದು ಕಾಣಿಸಿ ಜಗತ್ಪ್ರಾಸಾದಮೂಲಸ್ತಂಭಂಗೆ ಪೊಡಿವಡಿಸೆ

ಕಂ||	ನಡನಡ ನಡುಗಿ ತಳರ್ನಡೆ
	ನಡೆವತ್ಯು ಕುತಂಬೋಲುದಧಿಪತಿ ನೃಪತಿಗೆ ಮೂ
	ಱೆಡೆಯೊಳ್ ಮೊೞ್ಗಿ ಧರಿತ್ರಿಗೆ
	ಪಡೆದಂ ನಿಜಮಕುಟ ಕಿರಣವರ್ಣಾಂತರಮಂ		|| ೧೭೧ ||

ವ||	ತದನಂತರಂ

ಕಂ||	ಸೊಗಯಿಪ ತುಡುಗೆಗಳಂ ಪಡ
	ಲಿಗೆವೆರಸವಟಿಯ್ಸೆ ಭೂಷಣಾದಿಗಳಂ ಪೇ
	ಳಿಗೆವೆರಸಿ ತೋರ್ಪ ಭಂಡಾ
	ರಿಗನೆನಿಸಿದನುಮರನಜರನಾಸ್ಥಾಯಿಕೆಯೊಳ್		|| ೧೭೨ ||

ವ||	ಅಂತವಟಿಯ್ಸಿದ ಪರಾರ್ಥ್ಯರತ್ನಂಗಳಂ ಗೃಹಪತಿರತ್ನಂ ಕಯ್ಕೊಳೆಲೆಂದು ನಿಂದು ನೋಡೆ

ಕಂ||	ನೀಲಪಟಾಸ್ತರಣದ ಮೇ
	ಲಾಲಲಿತಾಭರಣಮೊಪ್ಪಿ ತೋಱಿದುದು ಶರ
	ತ್ಕಾಲದ ಗಗನದ ತಾರಾ
	ಮಾಲೆಯನನುಕರಿಸಿ ದೇವದೇವನ ಸಭೆಯೊಳ್		|| ೧೭೩ ||

ವ||	ಅವಂ ಗೃಹಪತಿರತ್ನಂ ಕೆಯ್ಕೊಂಡು ಮಾಣಿಕ ಭಂಡಾರಿಗಂಗೆ ಪ್ರವೇಶಂಗೆಯ್ದನಿತ್ತವ್ಯಂತ
	ರಾಮರಂ

ಹರಣೀವೃತ್ತಂ||	ಅಱಿಯದ ಜಡಂ ಪಾಲಂ ದುಗ್ಧಾಬ್ಧಿಗುಯ್ವವೊಲಾನುಮೀ
	ತೆಱದೆ ನೃಪತೀ ನಿನ್ನಂ ಕಾಣ್ಬಲ್ಲಿಗೀಮಣಿಭೂಷಣಂ
	ನೆಱೆಯದೊಡಲಿಂ ತಂದೆಂ ಮದ್ಭಕ್ತಿಯಿಂ ಪರಮಾರ್ಥದಿಂ
	ದಱಿಯದವರಾರ್ ಅರ್ಥೀ ದೋಷಂನ ಪಶ್ಯತಿಯೆಂಬುದಂ		|| ೧೭೪ ||

ಕಂ||	ಶ್ರೀನಾಥ ನಿನ್ನ ಬರವಿಂ
	ಗೇನುಂ ಚಕ್ರಪ್ರಸೂತಿ ಕಾರಣಮಲ್ತು
	ದ್ದಾನಿಯ ಪುಣ್ಯಮೆ ಜಗದೊಳ್
	ತಾನೆ ಮೊದಲ್ ಕಾರಣಕ್ಕಕಾರಣಬಂಧೂ		|| ೧೭೫ ||

			- 290 -

ಕಂ||	ಮನಮುಂ ತನುವುಂ ಮತ್ತೊ
	ರ್ವನರಸನದಂದು ಮುಕ್ತಿಯುಂ ಭುಕ್ತಿಯುಮೋ
	ರ್ವನೊಳಿಲ್ಲನುಜೀವಿಗೆ ದೇ
	ವನುಮರಸನುಮೊರ್ವನೆಂದೊಡದನಾರ್ ಪಡೆವರ್		|| ೧೭೬ ||

	ವನನಿಧಿಯೊಳೆನೆಗ ಕೆಯ್ಸಾ
	ರ್ದನಿತಂ ವಸ್ತುಗಳನುೞಿಪದೋಲಗಿಸಿದೆನಿ
	ನ್ನೆ ನಗದುವೆ ದಿವ್ಯಮಂತ
	ರ್ಧನಕ್ಕೆ ಭವದವಧಿಬೋಧಮತಿಶಯಬೋಧಾ		|| ೧೭೭ ||

	ಎನೆ ಮಾಗಧನಂ ಚಕ್ರೇ
	ಶನನುಜನಿರವೇೞ್ದು ಮುನ್ನಮಿಕ್ಕಿದ ದಿವಿಜಾ
	ಸನದೊಳ್ ಬೞಿಯಂ ಕುಳ್ಳಿ
	ರ್ದನನೆಂದು ತೊಳಗಿ ಬೆಳಗೆ ದಶನದ್ಯುತಿಗಳ್		|| ೧೭೮ ||

	ಪ್ರಕಟತರಂ ವೃತ್ತಿಗೆ ವಾ
	ರ್ತಿಕಮೆಂತಂತುಟೆ ಭವದ್ವಚೋವೃತ್ತಿಗೆ ಸ
	ನ್ನಿಕುರುಂಬವಾಕ್ಯದಂಬಕ
	ಮಕಾರಣಂ ವಾಣಿ ಕಂಠಶೋಷಂ ಶೇಷಂ		|| ೧೭೯ ||

	ಈ ನುಡಿ ನಿನಗಲ್ಲದೆ ದಿವಿ
	ಜಾನೀಕಕ್ಕಮರದವರ ವಚನಂ ಜಡಸು
	ಸ್ಥಾನಮವಿಜ್ಞೇಯಮದ
	ರ್ಕ್ಕೇನಾನುಂ ನ್ಯಾಸಕಾರರಂ ತರವೇೞ್ಕುಂ		|| ೧೮೦ ||

	ಪೞಗಾಂಪರ ನುಡಿ ಮುತ್ತುಂ
	ಮೆೞಸುಂಗೋದಂದದಕ್ಕೆ ಭಾಷ್ಯಮನೊರ್ವಂ
	ಕೞಿಯೋದಿದಾತನಲ್ಲದೆ
	ಬೞಿವೞಿಯಿಂ ಬಂದು ಬರೆಯಲಾಗದಗಣ್ಯಂ		|| ೧೮೧ ||

	ಸಾರತರೋಕ್ತಿಗೆ ನೆಲ್ಲುಂ
	ಮೋರುಂಗೋದಂತೆ ನೇರಿ ಕಲ್ತಾರ್ಪರವ
	ರ್ಗೋರೆ ನಿ ಬಂಧನಟೀಕಾ
	ಕಾರಂಗಲ್ಲದೆ ಪೆಱಂಗೆ ಕೋಳ್ವೋದಪುದೇ		|| ೧೮೨ ||

ವ||	ಅದಱಿಂ ಜೀವಶರೀರನಿಧಾನದಂತೆ ವಚನರಚನೆಯುಮರ್ಥಮುಮಿತರೇತರಶ್ರೇಯಮಪ್ಪುದು
	ನಿನ್ನ ನುಡಿಯೊಳಲ್ಲದಿಲ್ಲೆಂದು ಮಾಗಧನನತ್ಯಂತಮಾಱೆ ನುಡಿದು ರಾಜಾಧಿರಾಜಾನುಜನ್ಮಂ
	ಮತ್ತಮಿಂತೆಂದಂ

			- 291 -

ಕಂ||	ಮೂವತ್ತಿರ್ಛಾಸಿರ್ವರ್
	ದೇವರ ಮೆಯ್ಗಾಪು ದೇವದೇವಂಗವರಂ
	ಸಾವಗಿಸಿ ತಂತ್ರಪಾಲತೆ
	ಗಾವಗಮಾಗಿಯೆ ನೃಪಾಂಘ್ರಿಯುಗಲದ ಮೊದಲೊಳ್		|| ೧೮೩ ||

	ಪುಗುವ ಪೊಱಮಡುವ ಪಾಳೆಯ
	ಮಗಣಿತಮಾಳರ್ವಳಿವರ್ಗಳೆಂಬಂತೀ ದಂ
	ದುಗಮೆರಡಿಲ್ಲದೆ ನಿಮ್ಮೊಳ್
	ತಗುಳ್ಲುಮಿಲ್ಲಿಂದಮತ್ತ ಕೆಯ್ಕೊಳ್ ಬೆಸನಂ		|| ೧೮೪ ||

ವ||	ಎಂದು ಮಾಗಧನನಾಳ್ವೆಸಕ್ಕೆ ಪೊಡಮಡಿಸಿ

ಮ||	ಸೆಣಸಲ್ ಮಾರ್ಮಲೆಯಲ್ ಬೆಸಕ್ಕೆ ಬೆಸೆಯಲ್ ದಂಡೋಪನತ್ಯಕ್ಕೆ ಟೆಂ
	ಠಣಿಸಲ್ ಪೇೞ್ದುದನಿರ್ಮೆ ಕೇಳಲರಿಯಿಲ್ಲೆಂಬನ್ನೆಗಂ ಗೆಲ್ದು ಮೂ
	ಡಣ ರತ್ನಾಕರಮಂಬುಶೇಷಮೆನೆ ತದ್ರತ್ನಂಗಳಂ ಕೊಂಡು ದ
	ಕ್ಷಿಣ ರತ್ನಾಕರದತ್ತಮೆತ್ತಿ ನಡೆದಂ ಸೌಜನ್ಯಕಂದಾಂಕುರಂ		|| ೧೮೫ ||

			- ಗದ್ಯ -
			  ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ವಿದ್ಯಾನಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ದಶಮಾಶ್ವಾಸಂ

			- 292 -

			ಏಕಾದಶಾಶ್ವಾಸಂ

ಕಂ||	ಶ್ರೀಚತುರಂತೇಶಂ ಸಚ
	ರಾಚರಪತಿ ದಕ್ಷಿಣಾಭಿಮುಖನಿನನಿನಂ
	ತಾಚಕ್ರವರ್ತಿ ನಡೆದನ
	ವಾಚೀದಿಗ್ವಿಜಯಹೇತುವಿಂ ಜಿನಚಂದ್ರಂ		|| ೧ ||

ವ||	ಅಂತು ಕತಿಪಯದಿನಂಗಳಿಂ ಮಹಾಸಮುದ್ರದ ನಡುವೆ ಸೈನ್ಯ ಸಮುದ್ರಂ ಬರೆ ಬಂದು

ಕಂ||	ಸ್ಕಂಧಾವಾರೇಭ ಮದೋ
	ದ್ಗಂಧಾವಿಲೆಯುಂ ಕವೇರಕನ್ನಿಕೆಯುತ
	ತ್ಸಿಂಧುಪತಿಗಿಂಬಿನಿಂದತಿ
	ಸಂಧಿಸಿದಂ ನೃಪತಿ ಬಿಟ್ಟು ತದುಭಯತಟದೊಳ್		|| ೨ ||

ವ||	ಅಂತಲ್ಲಿ ಬೀಡಂ ಬಿಟ್ಟಿರ್ಪುದುಮಾದಿಗ್ವೇಶಾಧೀಶ್ವರರಪ್ಪರಸುಗಳ್ ಚಕ್ರವರ್ತಿಯ
	ಚರಣನಳಿನಯುಗಳಕ್ಕೆಱಗಿ ಕುಲಧನಜೀವಧನಾದಿ ಸಾರವಸ್ತುಗಳನೋಲಗಿಸಿದರಲ್ಲದೆಯುಂ

ಕಂ||	ವಿತತಗ್ರಿಪಂ ನಿಪಹತಿಸಿ
	ಯುತಪಲ್ಲವರೆಱಗಿ ಗಹನಮುೞಿದಿತ್ತು ವನ
	ಸ್ಪತಿಗಳಿನಲಲ್ಲದವನೀ
	ಪತಿಗಳ್ ಶಾಂತೀಶನಂಘ್ರಿಗೆಱಗಿ ಮಹೀಶರ್		|| ೩ ||

ವ||	ಅಂತವರಂ ಶಾಸನೋಪನತರ್ಮಾಡಿ ಕಾವೇರಿಸ್ರವಂತಿಸಮುತ್ತರಮಾನಂತರಂ ಬರೆವರೆ

ಕಂ||	ಗುಣನಿಧಿಗೆ ಜಗಚ್ಚೂಡಾ
	ಮಣಿಗೆಱಗಿ ಪೆಱಂಗೆ ಭಯದಿನೆಱಗಿದ ಚೂಡಾ
	ಮಣಿಗೆಱಗೆ ಚಕ್ರಿಪದದೊಳ್
	ಫಣಿಮಣಿ ಪುನರುಕ್ತಿ ಪಾಂಡ್ಯವತಿಗಾಯ್ತಾಗಳ್		|| ೪ ||

ವ||	ಮತ್ತಂ ಪಾಂಡ್ಯವಿಷಯದ ವಿಷಯಸಂನಿಧಿಯೊಳ್ ಬೀಡುವಿಟ್ಟಲ್ಲಿ

ಕಂ||	ನಂದನ ಭುಜಂಗವೇಷ್ಟಿತ
	ಚಂದನಮಾರ್ಗದೊಳಿಭಂಗಳೊಳ್ಳಾನೆಗಳಂ
	ತೊಂದು ತ್ರಿಪದಿಚ್ಛೇದದೊ
	ಳಂ ದಲ್ತಳರವೆ ಪಯೋಧಿವೇಳಾವನದೊಳ್		|| ೫ ||

			- 293 -

ವ||	ಮತ್ತಂ

ಚಂ||	ದಿನಕರತೇಜಮುಂ ಕ್ರಮದಿನೊಯ್ಯನೆಯೊಯ್ಯನೆದಕ್ಷ ದಕ್ಷಿಣಾ
	ಯನದೊಳವಾಚ್ಯರರ್ಣವನಿವಾಸಿಗಳಾಗಿಯುಮಂದು ಶಾಂತಿನಾ
	ಥನ ವಿತತ ಪ್ರತಾಪಶಿಖಿ ಕಣ್ಗಳೊಳುಳ್ಕೆ ವಿಷಣ್ಣರಾಗಿ ತ
	ಜ್ಜಿನಪತಿಪಾದಪಾದಪದ ತಣ್ಣೆೞಲೊಳ್ ಕಳೆದರ್ ವಿಷಾದಮಂ		|| ೬ ||

ವ||	ಅಂತು ದಕ್ಷಿಣದಿಕ್ಪಾಲಪುರಸ್ಸರರವನಿಪತಿಗಳೊಳಾಳ್ತನಮಂ ಪೂಣ್ದು ಸಾರಸರ್ವಸ್ವ ನಿವೇದ
	ನಂಗೆಯ್ದು ಮುಂಗುಡಿಯ ಬಂದ ಚಕ್ರವರ್ತಿ ವೈಜಯಂತೀದ್ವಾರಾಭಿಮುಖನಾಗಿ ಬೀಡಂ
	ಬಿಟ್ಟೋಲಗಂಗೊಟ್ಟರೆ

ಚಂ||	ಕರಿಮಕರಾಧಿರೂಢನಸಮಾನಸಯಂ ಸುರವೇಷ್ಟಿತಂ ಮನೋ
	ಹರಕರಯುಗ್ಮಪೂರಿತಶರಾಸಪರಾರ್ದ್ಯ ಮಣಿವ್ರಜಂ ನಿಧೀ
	ಶ್ವರಭವನಾಂತರಾಳಪದಮಾರ್ಗನುದನ್ವದುಪಾಂತ ಸಾರನಾ
	ವರತನು ಬಂದು ಕಂಡೆಱಗಿದಂ ಕ್ಷಿತಿವಲ್ಲಭ ಪಾದಪೀಠದೊಳ್		|| ೭ ||

ಕಂ||	ಅಂತೆಱಗಿದ ವರತನುವನು
	ಪಾಂತಸ್ಥಿತಮಂತ್ರಿವರ್ಗಮೇೞೇೞ್ ಧರಣೀ
	ಕಾಂತಂ ನಿನ್ನಂ ನಿಜಸಾ
	ಮಂತರ ಸಮನಾಗೆ ಬಗೆಗುಮಿನ್ನಂಜದಿರಾ		|| ೮ ||

	ಎನೆ ವರತನು ಬಂದಧಿನಾ
	ಥನಿದಿರೊಳಿಕ್ಕಿದ ನಿಜೋಚಿತಾಸನದೊಳ್ ತಾಂ
	ವಿನಯದಿನಿರ್ದೋಲಗಿಸಿದ
	ನಿನನಂ ಪೊೞ್ತಱಿನ ಕಮಳಮೋಲಗಿಸುವವೋಲ್		|| ೯ ||

ವ||	ತದನಂತರಂ ತನ್ನ ತಂದನರ್ಘ್ಯರತ್ನದಿಂ

ಕಂ||	ವಿವಿಧಮಣಿಕಿರಣಚಯದಿಂ
	ದವನಿಪನಂ ಬಳಿದು ಕೊಟ್ಟನರ್ಥಿಜನಕ್ಕಾ
	ದಿವಿಜೇಂದ್ರಂ ಬಳವಿಯ ಮಂ
	ತ್ರವಾದಿಯೆನೆ ನೆರದ ಮಕುಟಬದ್ಧಸಮಾಜಂ		|| ೧೦ ||

ವ||	ಅಲ್ಲಿಂ ಬೞಿಯಂ ಲವಣಾರ್ಣವದ ನಿಖಿಳವಸ್ತುಗಳಂ ಕಸ್ತುರಿಸಿವಿಸ್ತಾರಿಸಿ ಪೆಸರ್ವೆಸರೊಳೆ
	ಪೇೞ್ದವಟಿಯ್ಸೆ ವರತನು ತೊೞ್ತುವೆಸನಂ ಪೂಣ್ದಾಳಾದಂ ಚಕ್ರವರ್ತಿಯುಂ ಪಶ್ಚಿಮಾಭಿ
	ಮುಖನಾಗಿ ಪಯಣದ ಮೇಲೆ ಪಯಣಂಬೋಗೆ

			- 294 -

ಕಂ||	ಆವಿಜಿಗೀಷುವ ಸೈನ್ಯಸ
	ಮಾವಾಸದಿನಧಿಕಮೊಪ್ಪಿ ತೋಱಿದುದು ಮರೀ
	ಚಾವಿಷ್ಕೃತಹಾರೀತವ
	ನಾವಳಿ ಪರಿಭಾಸಿ ಮಲಯಪರ್ವತಕಟಕಂ		|| ೧೧ ||

	ಅನುಭವಿಸಿದನರಸಂ ಚಂ
	ದನಾಭಿನಂದಿತ ತಟಂಗಳಿಂ ವರಣಾಶಾಂ
	ಗನೆಗೆ ಮೊಲೆಯಾದೊಲಿರೆ ನೂ
	ತನಮಲಯಾಚಳತಟಂಗಳೊಳಗೊಳಗಾಗಳ್		|| ೧೨ ||

ವ||	ಅಂತು ಪಾರಾವಾರೋಪಕಂಠಂಬಿಡಿದು ನಡೆವ ಚಕ್ರವರ್ತಿಗೆ

ಕಂ||	ಸಾರತರತಾಮ್ರಪರ್ಣಿಯ
	ವಾರಿಯೊಳೆಳದಳಿಸಿ ಬಳೆದ ಶುಕ್ತಿಯ ಮುಕ್ತಾ
	ಸಾರಮನೀವ ಪಯೋನಿಧಿ
	ತೀರದ ನೃಪರಾತ್ಮಯಶಮನೀವಂತಾದರ್		|| ೧೩ ||

ವ||	ಅಲ್ಲಿಂದತ್ತಂ

ಕಂ||	ಬಳವತ್ಸೈನ್ಯಮನವನೀ
	ತಳಪತಿ ಬಿಸುಟಂ ಪಯೋಧಿದೂರಾರ್ಜಿತಮಾಳಾ
	ವಿಳಸದ್ವಸನವಿಮುಕ್ತಮ
	ನಿಳಾನ್ವಿತಂ ಬರೆ ವುದಾತ್ತಮತಿ ಬಿಸುಡವವೊಲ್		|| ೧೪ ||

ವ||	ಮತ್ತಂ

ಕಂ||	ಭಯವಶವಿಮುಕ್ತಭೂಷಣ
	ಚಯಕೇರಳಕಾಮಿನೀಮುಖಶ್ರೀ ನೃಪಸೇ
	ನೆಯ ಪಾದರಜದಿನಂದೇ
	ನಯತ್ನಕುಂಕುಮವಿಳಾಸಮುಂ ತಾಳ್ದಿದುದೋ		|| ೧೫ ||

ವ||	ಅಲ್ಲಿಂ ಬೞಿಯಂ

ಕಂ||	ತುರಗಖುರಕ್ಷುಣ್ಣೇಳಾ
	ಪರಿಪಾಂಸುಪರಾಗಮಿಭಕಟಾಳಿಗಳೊಳ್ ಪಾ
	ಯ್ದಿರೆ ಗಂಧನಿರ್ವಿಶೇಷಂ
	ದೊರಕೊಂಡುದು ಚಕ್ರವರ್ತಿ ಮದಗಜಘಟೆಯೊಳ್		|| ೧೫ ||

			- 295 -

	ಚಟುಲ ಮಲಯಾನಿಲೋದ್ಧತ
	ಪಟುಕೈತಕಧೊಳಿ ಪಡೆದುದುರ್ವೀಶ ಚಮೂ
	ಭಟ ಕೃತ್ರಿಮಕಂಚ ಕ
	ಪಟವಾಸವಿಳಾಸಮಂ ಪ್ರಯಾಣಾಂತರದೊಳ್		|| ೧೭ ||

ವ||	ಅಂತು ಪಯಣಂಬೋಗೆ ಚಕ್ರವರ್ತಿಯ ಕಟಕದೊಳ್

ಹರಿಣೀವೃತ್ತಂ||	ಪಳಿಕಿನ ಶಿಲಾಪಟ್ಟಂ ಪ್ರಸ್ಥಾನದೊಳ್ ವಿಜಯದ್ವಿಪಾ
	ವಳಿಯ ದರಿಗೊಂಡುದ್ದೇಶಂ ಚಕ್ರವರ್ತಿಯ ನಾಮದ
	ಗ್ಗಳದ ಸಿರಿಯಂ ಪೋಲ್ವನ್ನಂ ತದ್ದ್ವಿಪಾಳಿ ದಿಗಂತದೊಳ್
	ತಳೆದುದು ಜಯಸ್ತಂಭಶ್ರೀಯಂ ತ್ರಿಕೂಟಮಹೀಧರಂ		|| ೧೮  ||

ವ||	ಅಲ್ಲಿಂದತ್ತಂ ಪೋಗೆವೋಗೆ

ಕಂ||	ಅಪರಾಂತಮಹಿಪಸಮದ
	ದ್ವಿಪಂಗಳಂ ಪಿಡಿಯಲವನಿನಾಥನ ಸೇನಾ
	ಧಿಪನ ತಲೆವಿಲ್ಲೆ ದಲ್ ದಾ
	ರುಪಾಶವಿಧಿಯಾಯ್ತು ಬಂದು ಕಾಣ್ಬನ್ನೆವರಂ		|| ೧೯ ||

ವ||	ಅಂತು ಬಂದು ಶಾಂತೀಶ್ವರಂ ನಿಜವಿಜಯಸ್ಕಂಧಾವಾರಮಂ ಸಿಂಧುದ್ವಾರಕ್ಕಿದಿರಾಗಿ ಬೀಡಂ
	ಬಿಡಿಸಿ ಸಭಾಮಂಡಲ ಮಧ್ಯಸ್ಥಿತ ಕಂಠೀರವಾಸನಾಸೀನನಾಗಿರೆ

ಹರಿಣೀವೃತ್ತಂ||	ದಿಗವನಿನಭೋಭಾಗಾಭೋಗಂ ಮದನ್ವಯಮಾಗೆ ವ
	ಸ್ತುಗಳ ಬೞಿಯಂ ಪಣ್ಯಾಗಾರ ಸ್ವವಾಹನದೇವರೋಳ್
	ಸೊಗಯಿಸೆ ನೃಪಾಜ್ಞಾತಂ ತಂದಂದು ಕಾಣಿಸೆ ಭಕ್ತಿಯಿಂ
	ಜಗದಧಿಪನಂ ಕಂಡಂ ಬಂದಾ ಪ್ರಭಾಸ ಸುರೇಶ್ವರಂ		|| ೨೦ ||

ವ||	ಅಂತುಕಂಡೊನಂ ಪ್ರಭಾಸವ್ಯಂತರಾಧೀಶನನಾಳ್ದಲ್ಲಿಂದಂ ತಳರ್ದು

ಚಂ||	ಒದವಿದ ಪಾರಸೀಕಬಲಮಂ ಸ್ಥಳಮಾರ್ಗದೊಳಿಂದ್ರಿಯಾದಿವ
	ರ್ಗದ ಬಲಮಂ ಸಮಾಧಿವಿಧಿಯಿಂದೆ ತಪೋಧನನಾಗಮಜ್ಞನೊ
	ರ್ಮೊದಲೆ ಗೆಲಲ್ಕಡಂಗುವವೊಲಾ ಜಗದೀಶನ ದಂಡನಾಯಕಂ
	ಮದವದನೇಕಪಪ್ರಕರದಿಂ ಕಡುಗೆಯ್ದು ಗೆಲಲ್ ಕಡಂಗಿದಂ		|| ೨೧ ||

ವ||	ಮತ್ತಮತ್ತಂ ನಡೆದು

ಕಂ||	ಯವನೀಮುಖಾಬ್ಜಮಧುಪಾ
	ಟವಮಂ ಸೇನಾನಿ ಕಳೆದನಬ್ಜವಿಕಾಸ
	ಪ್ರವಣಾತಪಮಂ ಕಾಳಾಂ
	ಬುವಾಹಮೊರ್ಮೊದಲೆ ಕಳೆವ ತೆಱದಿಂದಾಗಳ್		|| ೨೨ ||

			- 296 -

ವ||	ತದ್ವಿಜಯಾವಸಾನದೊಳ್ ಜೈನಶಾಸನಚೂಡಾಮಣಿಯುದಙ್ಮುಖನಾಗಿ ಪಯಣಂ
	ಬರೆವರೆ

ಉ||	ಅತ್ಯಭಿಸಾಂದ್ರರುಂದ್ರರಜದೊಳ್ ಪರವೀರಬಳಾಬೋಧವೈ
	ಚಿತ್ಯದೊಳುಗ್ರಶಾರ್ಙ್ಗರವವೇದಿತ ವೈರಿಪರಿಸ್ಫುಟಂ ಮಹೀ
	ಪತ್ಯಖಿಳಪ್ರಚಂಡಬಲಮುಖ್ಯರುಮಂ ಸಮದಾಂಧರಪ್ಪ ಪಾ
	ಶ್ಚಾತ್ಯರುದಶ್ವಸಾಧನದೊಳಾದುದು ದಲ್ ತುಮುಲಂ ಮಹಾಹವಂ		|| ೨೩ ||

ವ||	ಅಂತೊದವಿದ ಸಂಗ್ರಾಮದೊಳ್

ಕಂ||	ನೃಪಸೇನಾಪತಿ ಸರಘಾ
	ಳಿಪರೀತಕ್ಷೌದ್ರಪಟಳದಿಂದೆಳೆಯಂ ಪಾ
	ಳಿಪವೊಲ್ ಭಲ್ಲಚ್ಛಿನ್ನಾ
	ಧಿಪತನ್ಮೂರ್ಧಾಳಿಯಿಂದಮಾಚ್ಛಾದಿಸಿದಂ		|| ೨೪ ||

ವ||	ಮತ್ತಂ ತತ್ಪಾರ್ಶ್ವಬಲದೊಳ್ ಗಾಣದೆಳ್ಳೋರೊಂದೆ ಬರ್ದುಂಕುವಂತೆ ಪಿರಿಯನ ಮುನಿ
	ಸೆಂಬುದು ಪ್ರಣಿಪಾತ ಪ್ರತೀಕಾರಮೆಂದಱಿದರಸನ ದಂಡನಾಯಕಂಗೆ ಶರಣಾಗತರಾಗಿ
	ನಿಜಶಿರಸ್ತ್ರಾಣಪರಾಯಣರಾದರ್ ಚಕ್ರಿಯೋಧರಂ ವಿಜಯಶ್ರಮವಿನೇಯ ಪರರಾಗಿ ದ್ರಾಕ್ಷಾ
	ವಳಿಯ ಭೂಮಿಗಳೊಳ್ ವಿಶ್ರಮಿಸಿದರ್ ಮತ್ತಂ

ಕಂ||	ಧನದ ಹರಿದಭಿಮುಖಂ ವಿಭು
	ಜಿನಚಂದ್ರಂ ನಡೆದುದೀಚ್ಯರಂ ಕಪ್ಪಂಗೊಂ
	ಡಿನನುತ್ತರಾಯಣದೊಳನು
	ದಿನಂ ರಸಜ್ಞಾನಿ ನೀರನೊಸೆವಂತೊಸೆದಂ		|| ೨೫ ||

ವ||	ಅಂತಂತೆ ಮತ್ತೊತ್ತಿ ನಡೆದು

ಕಂ||	ಕ್ಷೋಣೀಶಸೈನ್ಯನಿಪತಿತ
	ಬಾಣಾವಳಿ ಪೂಣ್ದು ಭೂಮಿಪತಿಧರಣಿಯುಮಂ
	ಪ್ರಾಣವಧೂಚಳದಳಕ
	ಶ್ರೇಣಿಯ ಕುಟಳತೆಯುಮಂ ನಿಮಿರ್ಚಿದುವಾಗಳ್		|| ೨೬ ||

ವ||	ಅಂತು ಪೋಗೆವೋಗೆ

ಕಂ||	ವ್ಯಾಳತೆ ಷಟ್ಖಂಡಮಹೀ
	ಪಾಳನೊಳೆನುಗಾದುದೆಂದು ಕಾಂಭೋಜನೃಪರ್
	ವ್ಯಾಳಗಜಾಳಾನ ಚಳ
	ಕ್ಷಾಳತಿ ಯೊಡನೊಡನೆ ತಡೆಯದೆಱಗಿದರಾಗಳ್		|| ೨೭ ||

			- 297 -

ವ||	ಅಂತವರ್ ಬಂದು ಕಂಡಾಳಪ್ಪುದುಂ

ಕಂ||	ತುಂಗತುರಂಗಮಭೂಯಿ
	ಷ್ಠಂಗಳ್ ಕೊಟ್ಟಜದ ಕೊಟ್ಟ ಕಪ್ಪದ ಭಂಡಾ
	ರಂಗಳ್ ನಿಂದುರು ರಾಜಗೃ
	ಹಾಂಗಣದೊಳ್ ಪಾರದಖ್ಖವಣಿಗೆಯ ಪದಮಂ		|| ೨೮ ||

ವ||	ಅಂತು ದಕ್ಷಿಣಭರತವಿನೀತಾಖಂಡಮನುಂಡಿಗೆಸಾಧ್ಯಮಾಗೆಬಾಯ್ಕೇಳಿಸಿ

ಮ||	ವಿಜಯಾರ್ಧಾದ್ರಿಯನೆಯ್ದಿ ತತ್ಕಟಕದೊಳ್ ಬೀಡಿಂಗೆ ಪಾಂಗಾಗೆ ತ
	ದ್ವಿಜಯಶ್ರೀಕಟಕೋಪಮಂ ಕಟಕಮಣ್ಮುಟ್ಟಾಗೆ ಬಿಟ್ಟರ್ಪಿನಂ
	ವಿಜಯಾರ್ಧೇಂದ್ರಕುಮಾರನಾ ನಗದಧೀಶಂ ಬಂದು ಕಂಡು ನಮ
	ತ್ತ್ರಿಜಗನ್ನಾಥನನರ್ಘ್ಯಪಾಣಿ ವಿಜಯಾರ್ಥಂ ಬಂದು ಕಾಣ್ಬಂದದಿಂ		|| ೨೯ ||

ಕಂ||	ಎಱಗಿ ಪೊಡಮಡುವ ತೆಱನೆರ್ದೆ
	ಯೆಱಕಮನನುವದಿಸಿ ಪೊಳವ ಮಣಿಮಕುಟದ ಕಿ
	ಕ್ಕಿಱಿಗಿಱಿದ ಪೊನ್ನ ಪೊಂಗಳ
	ತುಱುಗಲ್ ಪರಿಕಲಿಸೆ ಪಾದಪೀಠದ ಮೊದಲೊಳ್		|| ೩೦ ||

ವ||	ಅಂತು ಪೊಡವಟ್ಟು ಕಂಡು ತನ್ನ ತಂದನರ್ಘಮಣಿ ಪುದಿದುರ್ವರಾಸ್ಯತಿಲಕನಪ್ಪ
	ಚಕ್ರವರ್ತಿಯ ಪಾದಪದ್ಮಗಳನರ್ಚಿಸಿ ಮುಕುಳಿತಸುರಕುಮಾರಕರಕಮಳಂ ವಿಜಯಾ
	ರ್ಧಕುಮಾರಂ ವಿಜ್ಞಾಪನಮುಖರಮುಖನಾಗಿ

ಸ್ರ||	ಭಗವಜ್ಜನ್ಮಾಭಿಷೇಕಕ್ಕೆಮಗಣಮಧಿಕಾರಂ ದಲಿಲ್ಲೆಂದು ಶಕ್ರಾ
	ದಿಗಳಿಂದಂ ಸ್ನಾನಕಲ್ಯಾಣದ ವಿಧಿ ನಿಮಗಂ ತೀರ್ವುದೆಮ್ಮನ್ನರಪ್ಪ
	ರ್ಥಿಗಳುರ್ವೀರಾಜಪೂಜಾಭಿಷವಣವಿಧಿಯಂ ತೀರ್ಚುವರ್ ದೇವ ಕೇಳೆಂ
	ದಗಪುಣ್ಯಸ್ರೋತದಿಂ ಸ್ನಾನಮನೊದವಿಸಿದರೆ ದೇವದೇವಂಗೆ ದೇವರ್		|| ೩೧ ||

ವ||	ಅಂತು ಮಜ್ಜನಂಬುಗಿಸಿ

ಕಂ||	ದಿವಿಜಪತಿ ಪೊಳೆವ ದೇವಾಂ
	ಗವಸ್ತ್ರಮಂ ಭುವನಪತಿಯನುಡಿಸಿ ನಿಜಾನ್ವೀ
	ತವಿಶೇಷಭೂಷಣಂಗಳ
	ನವಾರಿತಂ ತುಡಿಸಿ ತೋಱೆ ಸಂಗೀತಕಮಂ		|| ೩೨ ||

	ತನಿಗಿರ್ಚು ಕರಗಿಕುಂ ಕಾಂ
	ಚನಮಂ ಕರಗಿಕುಮೆ ವಜ್ರಮಂ ಧರಣೀಭೃ
	ನ್ಮುನಿ ಪೊಱಗಾಗುೞಿದರ ಕ
	ಣ್ಮನಮೆಂಬಿವನುಗಿವುದಮರಗಣಿಕೆಯರಾಟಂ		|| ೩೩ ||

			- 298 -

ಮ||	ಹರಿಪೀಠಂ ಚಮರೀರುಹಂ ಶಶಿನಿಭಂ ಛತ್ರತ್ರಯಂ ಮೌಕ್ತಿಕಾ
	ಭರಣವಾತಮುದಾತ್ತಕೇತನಚಯಂ ರಾಜ್ಯಕ್ಕೆ ಚಿನ್ನೆಂಗಳೆಂ
	ದರಸಂಗಂದವಟ್ಟಯ್ಸಿದಂ ರಜತಶೈಲಾಧೀಶ್ವರಂ ವ್ಯಂತರಾ	
	ಮರರಾಜಂ ವಿಜಯಾರ್ಧನಾಥನುಮನಂತಾಳ್ದಂ ಮಹೀವಲ್ಲಭಂ		|| ೩೪ ||

ವ||	ಅನಂತರಂ ವಿಜಯಾರ್ಧಕುಮಾರನಂ ವಿಸರ್ಜಿಸಿದಿಂ ಬೞಿಯಂ

ಮ||	ಮಿತಸಾರೇತರಸಾರಮಾಗೆ ವಿಜಯಾರ್ಧಾಂದ್ರೀಂದ್ರದುದ್ದಾಮಸಾ
	ನುತಳಂ ತದ್ವಿಭವಂ ತಳಾಮಳಕಮೆಂಬಾಸ್ಫೋಟದಿಂ ಬಂದು ದೂ
	ರತರಾರ್ಘ್ಯೌಘಪರಾರ್ಥ್ಯರತ್ನನಿಚಾಯಾದ್ವಂದ್ವಂ ಮಹಾಪುಣ್ಯದಿಂ
	ಕೃತಮಾಲಾಮರನಾಥನಂದೆಱಗಿದಂ ಶಾಂತೀಶಪಾದಾಬ್ಜದೊಳ್		|| ೩೫ ||

ವ||	ಎಱಗಿ ಕೃತಾಂಜಳಿಯಾಗಿ

ಕಂ||	ಕ್ಷೋಣೀಶ ನೆಗೞ್ದ ಸಗ್ಗದ
	ಮಾಣಿಕಚಟ್ಟರೊಳಮಮರಮಂಡಳಿಯೊಳಮೀ
	ಮಾಣಿಕ್ಯದ ಬೆಲೆಯಿಡಲಾರ್
	ಜಾಣರ್ ಬೞಿಯಟ್ಟು ಬೆಲೆಯನಾಗಿಪೊಡವರಿಂ		|| ೩೬ ||

	ಎಂದೋಲಗಿಸಿದ ನವಮಣಿ
	ಸಂದೋಹಮನೆೞ್ದು ಬಂದು ಗೃಹಪತಿ ಕೊಳೆ ದೇ
	ವಂ ದಿವ್ಯಚಿತ್ತದಿಂ ತಾ
	ಳ್ದಂ ದಿವಿಜನುಮಂದು ಚಕ್ರಿಗೊಲ್ದಾಳಾದಂ		|| ೩೭ ||

	ಆಳಾಗಿ ವಿಪುಳರಾಜತ
	ಶೈಳಗುಹಾಮುಖವಿಘಾಟನಾರಂಭಮುಮಂ
	ಹೇಳಾಸಾಧ್ಯಮನಾಕೃತ
	ಮಾಳಂ ಸೇನಾನಿ ನಿನ್ನದೆಂದಱಿಪುವುದುಂ		|| ೩೮ ||

ಮ||	ಅಱಿದೀಶಂ ಬೆಸವೇೞೆ ಸಿಂಧುವನವೇದೀದ್ವಾರದಿಂ ಪೋಗಿ ಸು
	ತ್ತಿೞಿದೆತ್ತಂ ಬರೆ ತನ್ನವಶ್ವನಿಚಯಂ ರೂಪ್ಯಾದ್ರಿವೇದೀತಟಂ
	ತೆಱದಿಂದಿಂಬಿನೊಡಂಬಡಂಬಡೆಯೆ ಬಂದಂದೇಱಿದಂ ತೇಜಮಂ
	ಮೆಱೆಯುತ್ತುಂ ಜಗತೀತಳಂಬರಮಿಳೇಶಾನೀಕಿನೀನಾಯಕಂ		|| ೩೯ ||

ವ||	ಅಂತು ವೇದಿಯ ಮೂಡಣ ದೆಸೆಯ ರತ್ನರಚಿತಸೋಪಾನಚಯಂಗಳಿಂ ಜಗತೀತಳ
	ಮೇನೇಱೆ ಮುನ್ನೆ ತನ್ನೊಡವಂದಶ್ವಬಲಮಂ ಪಶ್ಚಿಮಸೋಪಾನಪಙ್ತಿಗಳಿಂದಮಪರ
	ಮ್ಲೇಚ್ಛಖಂಡಮಧ್ಯಮಗಾಮಿಯಾಗೆ ವಿಸ್ಫುಳಿಂಗವ್ಯಾಸಂಗಮಾಗದಂತತ್ತ ಪೋಗಲ್ವೇೞ್ದು
	ತಮಿಸ್ರಾ ಗುಹೋತ್ಸಂಗಮಂ ತಾನೊರ್ವನುಮೇಱೆ ತುರುಗರತ್ನಾಧಿರೂಢಂ ಪಡು

			- 299 -

	ವಣಮೊಗದೆ ನಿಂದು ದ್ವಾದಶಯೋಜನಮಗಲದೆಂಟುಯೋಜನಮುತ್ಸೇಧದ ವಜ್ರದ
	ಪಡಿಗಳಂ ಲಕ್ಷ್ಯಂಮಾಡಿ ಸಕಳಚಕ್ರವರ್ತಿ ಗೆಲ್ಗೆಂದು ದಂಡರತ್ನದಿಂದಮಿಡುವುದು
	ಮಾಗುಹಾಮುಖದ್ವಾರಂ ಪುಟ್ಟಿದ ಗಂಭೀರಾರಾವದಿಂ

ಮ||	ವಸುಧಾಮಂಡಳಮಧ್ಯದೊಳ್ ನೆಲಸಿದೀ ನಿನ್ನಾಜ್ಞೆಯಂ ಮಾಲತೀ
	ಕುಸುಮಸ್ರಕ್ ಪ್ರತಿರೂಪದಿಂ ತಲೆಯೊಳಾಂತೆಂ ದೇವ ಹಾಹಾ ವಿಚಾ
	ರಿಸದೀ ದಿಗ್ವಿಜಯ ಪ್ರಘಟ್ಟಕದೊಳುರ್ವೀಭೃತ್ಸಮಾಜಕ್ಕೆ ನೋ
	ಯಿಸಿದಂ ನಿರ್ನೆರಮೆನ್ನೆಂದು ಮೊರೆಯಿಟ್ಟಂತಾಯ್ತು ರೂಪ್ಯಾಚಳಂ		|| ೪೦ ||

ವ||	ಅಂತು ಕೀಲ್ ಕೞಲ್ದ ಜಂತ್ರದ ಪಡಿಗಳಂತೆ ತಮಿಸ್ರಗುಹಾದ್ವಾರದ ವಜ್ರದ ಪಡಿಗಳ್
	ಭೋಂಕನೆ ತೆಱೆವುದುಂ

ಕಂ||	ಅರರೀಪುಟಚೀತ್ಕಾರ
	ಸ್ಫುರಿತಧ್ವನಿ ರಜತಶಿಖರಿ ಸೇನಾನಿಗೆ ಪ
	ಲ್ಮೊರೆದಪುದೆನಿಸೆ ಗುಹಾಗ
	ಹ್ವರದಿಂ ಪೊಣ್ಮಿದುದು ಘೂರ್ಣಿತಾರ್ಣವರವದಿಂ		 || ೪೧ ||

ವ||	ಅಂತು ಕವಾಟಪುಟಂಗಳಶ್ರಮದೊಳ್ ಗವಾಕ್ಷಕವಾಟಂಗಳಂತೆಱೆಯೆ ಮತ್ತಾಶ್ರಮ
	ದೊಳಲ್ಲಿಂದೊಳಗೊಗೆದ ನಿರ್ಘಾತತರ್ಜಿತ ವೇದಸ್ವಾದಮಂ ಮುಟ್ಟಲೀಯದೆ ಸೇನಾಪತಿ
	ರತ್ನಂ ತುರಂಗ ರತ್ನಮನವಯವದೋಳಿನಿಸಾನು ಕಣ್ಕೆತ್ತಿದಂತೆ

ಕಂ||	ಅಂಕಂಗುಡಲೊಡಮದು ನಿ
	ಶ್ಶಂಕಂ ಪನ್ನೆರಡುಯೋಜನಂ ಪಾಱಿದುದ
	ಭ್ರಂಕಷಖರಖುರಧಾರಾ
	ಟಂಕಾಹತಿ ಮುಗಿಲ ಮಱೆಗಳಂ ಕೆದಱುವಿನಂ		|| ೪೨ ||

ವ||	ಅಂತಶ್ವರತ್ನದ ವಯಃಕ್ಷೇತ್ರಧ್ರುವಲಕ್ಷಣಂ ನಿರ್ವಿಶೇಷಂಗಳನೊಂದುಮನಗಲದೆ ಕಾರುವುವು
	ಸಹಸ್ರಂ ರಜತಾದ್ರಿಪಸ್ಥವೇದಿಕಾವಕಾಶಂಬಿಡಿದು ಸಿಂಧುವಿನ ಪಡುವಣದೆಸೆಯ ವನವೇದಿಕೆಯು
	ತೋರಣದ್ವಾರದಿಂದಮತ್ತ ಪಡುವಣಮ್ಲೇಚ್ಛಖಂಡಮಂ ಮೂವಳಸು ಬಳಸಿ ಸಾಧಿಸಿ

ಕಂ||	ಆಳರಸೆಂಬಿನಿತಂ ಮನ
	ಮಾಳೋಚಿಸಲಱಿಯದವನಿಪಾಳ‌ರ್ ಧರಣೀ
	ಪಾಳನ ಸೇನಾಪತಿಗಿರ
	ದಾಳಾದರ್ ಕಟ್ಟುಪಟ್ಟ ವನಮದಕರಿವೋಲ್		|| ೪೩ ||

ವ||	ಅಂತು ಸ್ತ್ರೀಬಾಲಸಾಧ್ಯಮಾದ ಮೇಚ್ಛಖಂಡದರಸುಗಳುಮನವರ ಕೊಟ್ಟಟ್ಟಿದ
	ಕುಲಧನಜೀವಧನಪರಿಕರಂಗಳುಂಬೆರಸು ಬಂದಾಸ್ಥಾನಮಂಡಳಮಧ್ಯದೊಳ್ ಇರ್ದ
	ಚಕ್ರವರ್ತಿಯ ಮಣಿಮಕುಟಂ ತನ್ನತಂದ

			- 300 -

ಮ||	ನೃಪರಂ ಚಕ್ರಿಪದಾಂಬುಜಕ್ಕೆಱಗವೇೞ್ದೀ ರತ್ನಮೀ ಹೇಮಮೀ
	ದ್ವಿಪಮೀ ತುಂಗತುರಂಗಮಂಗಳಿವರಿತ್ತರ್ಥಂಗಳೆಂದೆಂದು ಬಿ
	ನ್ನಪದಿಂ ಶ್ರೀಜಿನಚಂದ್ರನಂಘ್ರಿಯುಗಳಕ್ಕಾಳ್ಮಾಡಿ ತನ್ಮ್ಲೇಚ್ಛಭೂ
	ಮಿಪರಂ ಮನ್ನಣೆಯಿಂ ವಿಸರ್ಜಿಸಿದನುರ್ವೀನಾಥಸೇನಾಧಿಪಂ		|| ೪೪ ||

ಕಂ||	ಅಭಿಘಾತಜ್ವರಮೌಷಧ
	ವಿಭಿನ್ನಮುಪಶಮಿಸುವಂತಿರುಪಶಮಿಸಿದುದುತ್
	ಪ್ರಭದಂಡನಿಹತಸಂಭೂ
	ತ ಭೂರಿಪರಿತಾಪಮಾಱುತಿಂಗಳೊಳಗದಾ		|| ೪೫ ||

ವ||	ಅಂತಱುದಿಂಗಳ್ವರಮಿರ್ದಾಱಿದ ತಮಿಸ್ರಗುಹಾದ್ವಾರದ ಬೆಂಕೆಯುಪಶಮಮನಱಿದು
	ಶುಭದಿನದೊಳುತ್ತರಭರತಮಂ ಗೆಲಲ್ ಪ್ರಯಾಣಭೇರಿಯಂ ಪೊಯ್ಸಿ ಚಕ್ರವರ್ತಿ
	ಪಟ್ಟವರ್ಧನಮನೇಱಿ ವಿಜಯಶಿಬಿರಮಂ ಪೊಱಮಟ್ಟು ತಮಿಸ್ರಗುಹಾದ್ವಾರದೊಳ್ ನಿಂದು
	ಮುಂದೆ ಬೀಡಂ ನಡೆಯಿಸಲೆಂದಿರೆ

ಉ||	ಮುಂದೆ ತಮಸ್ತಮಂ ಪರೆಯೆ ಬಂದ ಚಮೂಪತಿ ಕಾಕಿಣೀಮಣಿ
	ಸ್ಕಂಧನದಿಂದಮಿರ್ದೆಸೆಯಕೇರ್ಗಳೊಳಂ ಬರೆದೊಂದು ಕೇರೊಳಂ
	ದಿಂದುವನೊಂದು ಕೇರೊಳಿನನಂ ಪಡೆಯಂ ನಡೆಯಲ್ಕೇವೇಱೆ ಭೋ
	ರೆಂದು ಗಭೀರನಾದದಿನದೇಂ ನಡೆಗೊಂಡುದೊ ಚಕ್ರವರ್ತಿಯಾ		|| ೪೬ ||

ಕಂ||	ಒಂದೊಂದುಯೋಜನಾಂತದೊ
	ಳಿಂದುರವಿಜ್ಯೋತಿ ಬೆಳಗೆ ಬರೆವರೆಯುತ್ತುಂ
	ಮುಂದೆವರೆ ಸೈನ್ಯಪತಿ ಕೊ
	ಳ್ಳೆಂದು ಗುಹಾಂತರದೊಳೆಸೆದು ಪಡೆ ನಡೆವೆಡೆಯೊಳ್		|| ೪೭ ||

	ಬೆಳಗಿದುದು ಚಕ್ರರತ್ನೋ
	ಜ್ಜ್ವಳದೀಪಂ ಚರಣಮಂತರಿಕ್ಷದೊಳವನೀ
	ತಳಪತಿ ತೇಜೋರವಿಮಂ
	ಡಳಮೆಂಬ ಜನಪ್ರಣಾದಮಂ ಪೊಸಯಿಸುತುಂ		|| ೪೮ ||

ವ||	ಅಂತುದೀರ್ಣೋಚ್ಛೇದನಮುಂ ನಿರಾತಂಕಮುಮಾಗಿ

ಕಂ||	ತುಂಗನೃಪಸೇನೆ ನಗದ ಮ
	ನಂಗೊಳಲೆರ್ದೆವುಗುವ ತೆಱದಿನೊಳಪುಗೆ ರಿಪುರಾ
	ಜ್ಯಾಂಗನೆ ವಿಜಯಕೆ ಮಚ್ಚಿ ಮ
	ನಂಗೊಳ್ವಂತದ್ರಿರಾಜನದನೊಳಕೊಂಡಂ		|| ೪೯ ||

			- 301 -

ವ||	ಅಂತು ಮಣಿಮಯಸೋಪಾನಂಗಳೊಳಾದಮಿೞಿದಿರ್ವಗೆಯಾಗಿ ಸಿಂಧುನದಿಯೆರಡುಂ
	ತಡಿವಿಡಿದು ಯೋಜನದ್ವಯದಗಲದೊಳ್ ನಡೆದು ಚಕ್ರವರ್ತಿಯೆಡೆಯೆಡೆಯೊಳ್ ಬರೆ
	ಗುಹಾಕುಡ್ಯಂಗಳೆರಡುಂದೆಸೆಯೊಳಮಿರ್ದೆರಡುಂ ಕುಂಡಂಗಳಿಂದಂ ಬಂದು
	ಸಿಂಧುನದೀಪ್ರವಾಹದೊಳ್ ಕೂಡೆ

ಕಂ||	ಜನಿತಾಭ್ಯುದಯಂಗುನ್ಮ
	ಗ್ನನಿಮಗ್ನಜಲಾಪಗಾಯುಗಂ ಗತಿಸಂರೋ
	ಧನಮಾಗೆ ನಡೆವ ಪಡೆ ನಡೆ
	ದು ನಿಂದುದು ನದೀತಟದ್ವಯೋರ್ವೀತಳದೊಳ್		|| ೫೦ ||

ವ||	ಅಂತು ಮೇಗಣ್ಗೊಗೆದುಮಡಿಗೆ ತೆಗೆದುಂ ಪವನವಶದಿಂ ಪರಿವ ಜಳಪ್ರವಾಹಂಗಳಿಂದಂ
	ವಿರುದ್ಧಸ್ತೋತ್ರಮಾದೆರಡುಂ ತೊಱೆಗಳುಮಂ ಸ್ಥಪತಿರತ್ನಪ್ರಯತ್ನನಿರ್ಮಿತಸೇತು
	ಮಾರ್ಗಂಗಳೊಳ್ ಜಂಗಮಗಿರಿದುರ್ಗಂಬೆರಸು ನಡದಂತೆ ಕರಿಕರೇಣುಪರೀತಂ ಚಕ್ರವರ್ತಿ
	ನಡೆವುದುಂ ಆದಿತ್ಯನ ಬೞಿಯನುೞಿಯದ ದೀಧಿತಿನಿವಹದಂತೆ ಧರಣೀಶ್ವರನ ಬೆನ್ನೆನೆ
	ವಿಜಯಕಟಕಂ ಮುನ್ನಂ ನಡೆದು ಕೆಲವು ಪಯಣದಿಂದಮುತ್ತರಗುಹಾದ್ವಾರದಿಂ
	ಪೊಱಮಡುವಾಗಳ್

ಮಂದಾಕ್ರಾಂತವೃತ್ತಂ||	ಮತ್ತೇಭಾಶ್ವಾದ್ಯಮಿತಬಳವತ್ಸೈನ್ನಮಾದ್ವಾರದಿಂ ಬಂ
	ದೆತ್ತಂ ಬಿಟ್ಟೊಕ್ಕಲವೊಲಿರೆ ಚಕ್ರೇಶ್ವರಂ ಬಂದೊಡಾತ್ಮಾ
	ಯುತ್ತಾನೀಕಂಗಳನವನಿಪಂಗಿತ್ತು ತೆತ್ತರ್ಥಶಾಸ್ತ್ರೋ
	ದಾತಂ ದಂಡೋಪನತನೆನೆ ರೌಪ್ಯಾದ್ರಿ ಚೆಲ್ವಾದುದಾಗಳ್		|| ೫೧ ||

ವ||	ಅಂತು ಗುಹಾದ್ವಾರದಿಂ ಪೊಱಮಡುವ ರಾಗರಸೋದ್ರೇಕದಿಂದಮಾರ್ವೊದಲೆ ಮೊೞಗುವ
	ಪಲವುಂತೆಱದ ಪಱೆಗಳೆಸೆವುದ್ದಾಮರಭಸದಿಂದಂ ಮಾರ್ದನಿವಿಟ್ಟು ಮುದುಗಣ್ತನ
	ಮನುಂಟುಮಾಡಿದಂತೆ ಶಾಂತೀಶ್ವರಂಗೆ

ಕಂ||	ಕರ್ತಾರಂಗೆಱಗುವುದತಿ
	ವರ್ತಿತ್ವಂ ಪೊಲ್ಲದೆಂದು ಪುರುಸೂನುಗೆ ಮುಂ
	ಮಾರ್ತಲೆಯಾದ ಚಿಳಾತಾ
	ವರ್ತರನಂದೂಱಿ ಕಲ್ಪಿಪಂತಾಯ್ತು ನಗಂ		|| ೫೨ ||

ವ||	ಅಂತು ಪೂಱಮಟ್ಟಾವಿಜಯಕಟಕಂ ಪೆಱಗುಮುಂದಸಿದುಮಗಳಿತುಮಾಗಿ ಬರ್ಪಲ್ಲಿ

ಕಂ||	ಪರಮೇಶ್ವರ ದಿಗ್ವಿಜಯ
	ಕ್ಕೆ ರಾಗದಿಂದುರಗರಾಜನದ್ರಿದರೀಗ
	ಹ್ವರಮಂ ಪೊಱಮಡುವವೊಲಾ
	ಗಿರಿಯಿಂ ಪೊಱಮಡುವ ಸೈನ್ಯಮೊಪ್ಪಿದುದಿನಿಸುಂ		|| ೫೩ ||

			- 302 -

ವ||	ಅಂತು ಚಕ್ರವರ್ತಿ ಬಂದುತ್ತರಭರತಮಧ್ಯಮಖಂಡಕ್ಕಭಿಮುಖನಾಗಿ ಬೀಡಂ ಬಿಡೆ

ಕಂ||	ತಾರಾದ್ರೀಂದ್ರದ ತೋರದ
	ತಾಱಲೊಳೆಳದಳಿಸಿ ಬಳೆವ ತಾರಲತಾವಿ
	ಸ್ತಾರಮನನುಕರಿಸಿದುದಂ
	ತಾ ರಾಜಿತ ರಾಜಕೀರ್ತಿ ವಲ್ಲೀವದನಂ		|| ೫೪ ||

ವ||	ಎಂಬಿನಮೊಂದೆರ ಡುಪ್ಪಯಣಂ ಗೆಯ್ದಿರ್ಪುದುಂ

ಶಿಖರಿಣೀವೃತ್ತಂ||	ಚಿಳಾತಾವರ್ತ‌ರ್ ಮತ್ತೆನಗಭಿಮುಖ‌ರ್ ಮೇಘಮುಖರೊಳ್
	ಮಿಳತ್ಕಾರ್ಯಾಳೋಚರ್ ತಿಳಿದು ತಿಳಿನೀರಂತಪರಜರ್
	ಬಳಾವಷ್ಟಂಭಂಗೆಟ್ಟಡಿಗೆಱಗಿ ಕಂಡರ್ ಪಿರಿಯನೊಳ್
	ಬಳೋನ್ಮತ್ತಂ ದಲ್ ದುರ್ಬಳಮಿಭಹಯಾನೂನರಬಳಂ		|| ೫೫ ||

ವ||	ಅಂತು ಕೈತವಮಿಲ್ಲದೆ ವಿಧೇಯತ್ವದ ತುದಿಯನೆಯ್ದೆ ಮಣಿಯೆಂಬ ಪಸುರ್ಮಣಿಯಂ
	ತುರಂಗಮೆಂಬ ತುರಂಗಮಮಂ ಕರಿಯೆಂಬ ಸೂಕರಿಯುಮಂ ಪೊನ್ನೆಂಬ ಚಿನ್ನಮಂ
	ಲಂಜಿಕೆಯೆಂಬ ಶಾಳಭಂಜಿಕೆಯುಮಂ ಉೞಿಯದಿಂತರೆ ತಂದುರ್ವರಾಸ್ಯತಿಲಕನಪ್ಪ
	ದೇವದೇವಂಗವಟಯ್ಸಿ ತತ್ಫರಮಪ್ರಸಾದ ನಿಷ್‌ಕ್ರಯಕ್ಕೆ ತಲೆಯೆಂದು ಪೂಣ್ದಾಳಾದರ್

ಕಂ||	ವರಚರ್ಮರತ್ನಮುಂ ಛ
	ತ್ರರತ್ನಮುಂ ತಮ್ಮತಮ್ಮ ಬೆಸಗಳನುಱಿದಿ
	ರ್ಪಿರವಿಂದೆ ಜೀವರತ್ನಂ
	ಸ್ಥಿರತ್ವಮನ್ವರ್ಥಮಾಗಿ ತಳರವೆ ನೆಲೆಯಿಂ		|| ೫೬ ||

ವ||	ಇತ್ತ ಸೇನಾನಿಯುತ್ತರಭರತದ ಪಶ್ಚಿಮಖಂಡಮಂ ಬಾಯ್ಕೇಳಿಸಿ ಬಂದು ವಿಜಯ ಕಟಕಂ
	ಬಿಡಿದು ತುಹಿನಾಚಳಸಿಂಧೂಪಾಂತದೊಳ್ ಬಿಟ್ಟರೆ

ಕಂ||	ಭದ್ರಾಸನಮಂ ಭುಜವಿಜ
	ಯದ್ರವಿಣಂಗವನಿಪತಿಗೆ ಕೊಟ್ಟೆಱಗೆ ಯಶೋ
	ಭದ್ರೈಕ ತಿರಸ್ಕೃತ ತುಹಿ
	ನಾದ್ರಿ ಜಗದ್ಭಂಧು ಸಿಂಧುದೇವಿಯನರಸಂ		|| ೫೭ ||

ವ||	ಪೋಗವೇೞ್ದು ಪ್ರಸನ್ನಕತಿಪಯಪ್ರಯಾಣಂಗಳಿಂ ಪ್ರಾಳೇಯಾಚಳಮಧ್ಯಮಕೂಟ
	ಮನೆಯ್ದೆವರ್ಪುದುಂ

ಕಂ||	ಹಿಮವನ್ನಿವಾಸಿ ಹಿಮವ
	ತ್ಕುಮಾರನಾಚಕ್ರವರ್ತಿಯಡಿಗೆಱಗೆ ನೃಪೋ

			- 303 -

	ತ್ತಮನ ಗೃಹಪತಿಗೆ ರತ್ನ
	ಪ್ರಮಾಣಗಣಿಕೆಯರ ಬೆಸನೆ ಬೆಸನಾಯ್ತಾಗಳ್		|| ೫೮ ||

ವ||	ಎನೆ ಸಾರವಸ್ತುಗಳಿನೋಲಗಿಸಿ ಚಕ್ರವರ್ತಿಯ ಪರಮಾನುಗ್ರಹಾಮೃತಮನಾಸ್ವಾದಿಸಿ ಪೋಗೆ
	ಷಟ್ಖಂಡಭೂವಲ್ಲಭನುಂ ಹಿಮವತ್ತಟಂಬಿಡಿದು ಮೂಡಮೊಗದೆ ಪಯಣಂಬರೆ
	ಪಾರ್ವತೇಯೋಪಾದ ಪ್ರಧಾನಪುರಸ್ಸರನಾಗಿ ರಾಜನ್ಯಕದ ಕಾಣ್ಕೆಯಿಂದಂ

ಕಂ||	ಹಿಮವತ್ಸಾರತೆಯಂ ಬಂ
	ಹಿಮಮಂ ನೃಪನಱಿದನವನಿಪತಿಸಾರತೆಯು
	ಹಿಮವನ್ನಗಮಱಿದುದದೇ
	ನಮೇಯಸಾರರೋ ಹಿಮಾದ್ರಿಯುಂ ಭೂಪತಿಯುಂ		|| ೫೯ ||

ವ||	ಎನೆ ಪಯಣಂ ಬಂದು

ಮ||	ಪ್ರಕಟಶ್ರೀ ಹಿಮವಾರವಾಣವಿಶದಂ ಗಂಗಾಂಶುಕನ್ಯಸ್ತಮ
	ಸ್ತಕನಗ್ರಸ್ಥನಮೇರುಶೇಖರನುಪಾತ್ತೋದಾತ್ತವಿಸ್ತಾರಕೀ
	ಚಕವೇತ್ರಂ ಭರತಾವನೀಪತಿಮಹೀಸ್ತ್ರೀರಕ್ಷಕಂ ವೃದ್ಧಕಂ
	ಚುಕಿಮರ್ಯಾದೆಯೊಳಿರ್ದನೆಂದು ಮಹಿಪಂ ಹೈಮಾದ್ರಿಯಂ ನೋಡಿದಂ		|| ೬೦ ||

ವ||	ಅಂತುರ್ವರಾಸ್ಯತಿಲಕಂ ನೋಡಿ ಹಿಮವತ್ಕುತ್ಕೀಲದಿಂದೆ ಸೈತು ತೆಂಕಣಮೊಗದೆ
	ಪಯಣಂಬಂದು ಮೊದಲೊಳ್ ನೂಱು ಯೋಜನದಗಲಮುಮನಿತುತ್ಸೇಧಮುಂ
	ಮೇಗಯ್ವತ್ತು ಯೋಜನ ವಿಸ್ತಾರಮುಮಯ್ವತ್ತುಯೋಜನಮಾೞ್ಕೆಯುಮನವಗಯ್ಸಿ

ಕಂ||	ಇತ್ತುತ್ತರಭರತಮನಾ
	ಳುತ್ತಿರ್ದರನೇಕ ಚಕ್ರವರ್ತಿಗಳ್ ಪೆಸರ್
	ಸುತ್ತಿ ಬರೆದಿರೆ ನಿಬಂಧದ
	ಪೊತ್ತಗೆಯೆಂಬಂತಿರಿರ್ದ ವೃಷಭಾಚಲಮಂ		|| ೬೧ ||

ವ||	ಕಂಡು ತದುಪಕಂಠದೊಳ್ ಬೀಡಂ ಬಿಡಿಸಿ ಚಕ್ರಾಯುಧಪ್ರಭೃತಿಗಳುಪರೋಧದಿಂ ತದ್ಗಿರಿಗೆ
	ನಾಮಾಕ್ಷರನಿಕ್ಷೇಪನಿಮಿತ್ತಂ ಪೋಗಿ ನೋೞ್ಪನ್ನೆಗಂ

ಉ||	ಆನಗದೊಳ್ ವೃತೀತಬಹುಚಕ್ರಿಗುಣಾನ್ವಯ ತತ್ಪ್ರತಾಪಸಂ
	ತಾನ ಲಿಪಿಪ್ರಪಂಚ ವಚನಾಳಿಯನೋಳಿಯೆ ಕೇಳ್ದು ಕೇಳ್ದು ವಿ
	ಶ್ವಾನತಪಾದನಪ್ಪುದಱಿನಾತ್ಮಗುಣಸ್ತುತಿ ಸಿಗ್ಗನೀಯೆ ಲ
	ಜ್ಜಾನತಮಾದುದನ್ನತ ಶಿರೋಮಣಿ ಪಂಚಮಚಕ್ರವರ್ತಿಯಾ		|| ೬೨ ||

ವ||	ಅಂತು ವಾಳಾಗ್ರಕ್ಕಮವಕಾಶಮಿಲ್ಲದಂತು ಕಿಕ್ಕಿಱಿಗಿಱಿದಿರ್ದ ಪುರಾತನ ಚಕ್ರವರ್ತಿಗಳ
	ನಾಮಾಂಕಮಾಳಿಕೆಯಂ ಕಂಡಱಿದು ಮಂತ್ರಿವರ್ಗಮನಱಿಪಲೆಂದು ಬಂದನಪ್ಪುದಱಿಂದಂ

			- 304 -

ಕಂ||	ಮುಂ ಬರೆದಭಿಧಾನಮನಱಿ
	ದಿಂ ಬರೆವಹಮಿಕೆಯ ಪೆಸರೊಳೇವಂದಪುದೇ
	ನುಂ ಬೇಡ ಬನ್ನಿಮೆಂದಧಿ
	ಪಂ ಬೀಡಂ ಬಂದು ಪೊಕ್ಕಂ ಸುಖದಿಂದಿರ್ದಂ		|| ೬೩ ||

ವ||	ಮಂತ್ರಮುಖ್ಯರುಂ ಪುರಾತನಚಕ್ರವರ್ತಿಪ್ರವರ್ತಿತಮಾರ್ಗಮಿದೆಂದು ಕಾಕಿಣೀರತ್ನದಿಂದಲ್ಲಿ
	ಮುನ್ನಿರ್ದುದೊಂದು ಪ್ರಶಸ್ತಿಯಂ ಪರಾಮೃಷ್ಟಂ ಮಾಡಿ

ಉ||	ಸ್ವಸ್ತಿ ಸಮಸ್ತಮಂಡಳಿಕ ಮಸ್ತಕ ಪುಷ್ಪರಜಃಪಿಶಂಗಿತಾಂ
	ಘ್ರಿಸ್ತಬಕದ್ವಯಂ ವಿನತಪಾರಹರಂ ಶಶಿವಂಶಸದ್ವಿಹಾ
	ಯಸ್ತಪನಂ ನಿಧೀಶ್ವರನಖಂಡಿತಮಂಡಳನಾಥನದ್ರಿವಿ
	ನ್ಯಸ್ತನಿಜಪ್ರಶಸ್ತಿಕೃತಶಾಂತಿ ಮಹೀಪತಿ ಸಿದ್ಧದಿಗ್ಜಯಂ		|| ೬೪ ||

ಮ||	ಕುರುವಂಶಂ ಪಿತೃ ವಿಶ್ವಸೇನವಿಭು ತಾಯೈರಾಮಹಾದೇವಿ ಸಂ
	ಸರಣಾಂಭೋಧಿವಿಶೋಧಿ ತೀರ್ಥಕರನುಂ ಷಟ್ಖಂಡಧಾತ್ರೀಶನುಂ
	ಸ್ಮರನುಂ ತಾನೆನೆ ಚಕ್ರವರ್ತಿಗಳೊಳೀಶಾಂತೀಶನೊಳ್ ಮುನ್ನಮಾ
	ದರನಿನ್ನಪ್ಪರನೀಗಳುಳ್ಳ ನೃಪರಂ ಚಿಃ ಪೋಲಿಸಲ್ ತಕ್ಕುದೇ		|| ೬೫ ||

ವ||	ಮತ್ತಮಾವಿನೇಯನಿಕಾಯಾಂಬುಜಭಾನುವಪ್ಪ ಹಿಮಾಂಶುವಂಶಲಲಾಮಂ

ಚಂ||	ಜಯವಧುಗಾಣ್ಮನಾಗಿಯುಮಸೌಮ್ಯನೆ ವೃದ್ಧಪರೀತಮೂರ್ತಿಯಾ
	ಗಿಯುಮನುಶಾಸ್ಯನೇ ಮಹಿತನಾಗಿಯುಮುದ್ರುತನೇ ನಯಜ್ಞನಾ
	ಗಿಯಮಕೃತಜ್ಞನೇ ಸ್ವಯತನಾಗಿಯುಮುಗ್ರನೆ ಚಕ್ರವರ್ತಿಯಾ
	ಗಿಯುಮತಿವರ್ತಿಯೇ ಮದನನಾಗಿಯುಮಿಂದ್ರಿಯವೃತ್ತವರ್ತಿಯೇ		|| ೬೬ ||

ವ||	ಎನೆನೆಗೞ್ದ

ಚಂ||	ತ್ರಿಜಗದಭಿಷ್ಟುತಂಗೆ ಜಿನಚಂದ್ರಮಹಾಮಹಿಪಾಳಕಂಗೆ ದಿ
	ಗ್ವಿಜಯಮಿದಾವಗುರ್ವು ಗಡಮಾದೊಡಮಾದಿಯ ಚಕ್ರವರ್ತಿಗಳ್
	ಭಜಿಯಿಸಿದೀ ಪದಂ ಮಸುಳ್ಗುಮೆಂಬುದುಱಿಂದದನೆತ್ತಿಕೊಂಡನಂ
	ಗಜಗಜವೈರಿ ಗೆಲ್ದುದದು ಚೋದ್ಯಮೆ ಭೂಮಿಪಸಾಮಜಂಗಳಂ		|| ೬೭ ||

ವ||	ಎಂದು ಬರೆಯಿಸಿ ಮಂತ್ರಿಮುಖ್ಯರುಂ ಚಕ್ರಾಯುಧಂಬೆರಸು ವಿಜಯಕಟಕಮಂಪ್ಪೊಕ್ಕಂ
	ಮಱುದೆವಸಂ ಪಯಣಂಬೋಗಿ ವಿಜಯಾರ್ಧಪರ್ವತದ ಕಾಂಡಕಪ್ರಪಾತಗುಹೆಗಭಿಮುಖ
	ನಾಗಿ ಬೀಡಂಬಿಟ್ಟು ಪೂರ್ವೋಕ್ತಸ್ಥಿತಿಯೊಳ್ ವಜ್ರಕವಾಟೋದ್ಘಾಟನಂಗೆಯ್ದದಱ
	ಬೆಂಕೆಯಱುವನ್ನೆಗಂ ಮೂಡಣಮ್ಲೇಚ್ಛಖಂಡಮುಂ ದಂಡನಾಯಕಂ ಬಾಯ್ಕೇಳಿಸಿ
	ತಂದಾಮ್ಲೇಚ್ಛರಾಜರಂ ಕಾಣಿಸಿಯುಮಾಳ್ತನಮಂ ಪೂಜಿಸಿಯುಂ ಚಕ್ರವರ್ತಿಗೆ ಸರ್ವಸ್ವಮಂ
	ಕುಡಿಸಿಯುಮವರಂ ದಾನಸನ್ಮಾನದೊಳ್ ಸಂತಸಂ ಬಡಿಸಿಯುಮಿರ್ಪನ್ನೆಗಂ

			- 305 -

ಕಂ||	ಉಭಯಶ್ರೇಢಿಯ ಖೇಚರ
	ವಿಭುಗಳ್ ನಮಿವಿನಮಿವಂಶಸಂಭವರರಸಂ
	ಗಿಭಹೇಮತುರಗಗಣಿಕಾ
	ಪ್ರಭೂತತರಮಪ್ಪ ಕಪ್ಪಮಂ ಪಲರಿತ್ತರ್		|| ೬೮ ||

ವ||	ಮತ್ತಂ

ಹರಿಣೀವೃತ್ತಂ||	ತನು ಮೃದು ಕುಚಂ ಸ್ತಬ್ಧಂ ಶೀಲಂ ಕರಂ ರುಜು ಪುಷ್ಪಕೇ
	ತನನಿಭಕಚೋದ್ಬಂಧಂ ನೇತ್ರೋತ್ಫಳಂ ಚಪಳಂ ಸ್ಥಿರಂ
	ಮನಮಸದೃಶಂ ಯತ್ನಂ ಸ್ತ್ರೀರತ್ನದೊಳ್ ಮಿಗಿಲೆಂಬ ಪೆಂ
	ಪಿನ ತನುಜೆಯಂ ಕೊಟ್ಟಂ ಶಾಂತೀಶ್ವರಂಗೆ ನಭಶ್ಚರಂ		|| ೬೯ ||

ವ||	ಅಂತಾ ಸ್ತ್ರೀರತ್ನಮಂ ಕೊಟ್ಟು ವಿದ್ಯಾಧರರಧಿರಾಜನೊಳ್ ನಂಟರುಮಾದರ್

ಕಂ||	ಗಂಗಾದೇವಿಯುಮಲ್ಲಿ ಲ
	ತಾಂಗಿ ಜಗತ್ಪತಿಗನರ್ಘ್ಯಭೂಷಣ ಮದಮಾ
	ತಂಗವನಾಯುಜಹಯ ನಿಕ
	ರಂಗಳನವಟಯಿಸಿ ವಿನಯದಿಂ ಬೀೞ್ಕೊಂಡಳ್		|| ೭೦ ||

ವ||	ಅನಂತರಮಱುದಿಂಗಳಾಱಿದ ಕಾಂಡಕಪ್ರಪಾತಗುಹಾದ್ವಾರಮಂ ಪೊಕ್ಕು ಕಾಕಿಣೀಮಣಿ
	ರತ್ನತ್ಕೀರ್ಣಚಂದ್ರಾದಿತ್ಯದ್ಯೋತದೊಳಮನೇಕಮಕುಟಬದ್ಧಕಿರೀಟಚೂಡಾಮಣಿಗಣ
	ಮಯೂಖ ಮಂಜರೀ ಪ್ರಭಾವಪಟಳದೊಳಂ ಮುಂದೆ ನಡೆದ ರಥಾಂಗರತ್ನದ
	ಬೆಡಂಗಿನೊಳಂ ಚಕ್ರವರ್ತಿಯ ಪಡೆ ಗಂಗಾನದ್ಯುಭಯತೀರಂಗಳೊಳ್ ಪಚ್ಚು ಪರಿಕಲಿಸಿ
	ನಡೆದು ಕೆಲವು ದಿನಂಗಳಿಂ ದಕ್ಷಿಣಗುಹಾದ್ವಾರಮನೆಯ್ದೆ ತತ್ಪ್ರದೇಶನಿವಾಸಿ
	ನಾಟ್ಯಮಾಲಾಮರಂ ಮಂಗಳೋಪಕರಣಂಗಳಿಂದಮಿದಿರ್ಗೊಂಡೆಱಗಿ ಪೊಡಮಟ್ಟು
	ನಿಜಸಂಚಿತಾಂಚಿತವಸ್ತುಗಳಂ ತಂದು ಮುಂದಿಡೆ ಕೊಂಡು ರಥಾಂಗಾಯುಧಂ
	ದಕ್ಷಿಣಗುಹಾದ್ವಾರದಿಂ ಪೊಱಮಟ್ಟು

ಕಂ||	ತ್ವಂಗತ್ಕರಿಮಕರತೆ ಹಯ
	ತುಂಗತರಂಗತೆ ಪತಾಕಿಕಾತಿಮಿತೆ ವಿಶು
	ದ್ಧಾಂಗತೆ ನಿಜಮೆನೆ ಗಂಗೆಯ
	ತಂಗೆವೋಲುರ್ವೀಶಸೇನೆ ತಳರ್ದುದು ಗುಹೆಯಿಂ		|| ೭೧ ||

ವ||	ಅಂತು ಬರೆ ಪ್ರಾಚ್ಯಮ್ಲೇಚ್ಛಖಂಡಮಂ ದಂಡನಾಯಕನುಂಡಿಗೆಸಾಧ್ಯಂಮಾಡಿ ಪೆಱಗಣಿಂ
	ಕೂಡೆ ವಂದು ತನ್ನೊಡವಂದ ಮ್ಲೇಚ್ಛರಾಜರಂ ರಾಜರಾಜನುಜೀವಾನುವೃತ್ತದಿಂ
	ಕೃತಾರ್ಥಮಾಡಿ ತತ್ಸಮಸ್ತವಸ್ತುವಂ ಭಂಡಾರಪ್ರವೇಶಂಗೆಯ್ವುದುಂ ಕುರುವಂಶ ವಿಶೇಷಕಂ
	ಕುಬೇರಾಚಲಮನೆಯ್ದಿ ತದುಪಾಂತದೊಳ್ ಬೀಡಂ ಬಿಡಿಸಿ

			- 306 -

ಕಂ||	ಹಯರತ್ನಾರೂಢಂ ಹಯ
	ಮಯಸಾಧನಾಗಿರೀಂದ್ರಮಂ ಬಲಗೊಳೆ ಧೂ
	ಳಿಯ ಪುದುವಿಂದಚಲಕ್ಕುವ
	ಚಯಮಂ ಪಡೆವುದು ಚಲತ್ತುರಂಗಖುರಂಗಳ್		|| ೭೨ ||

ವ||	ಮತ್ತಂ ತದದ್ರೀಂದ್ರಸಾನುಗಳೊಳ್

ಕಂ||	ಪರಿವರ್ತಿತಾವಲೋಕನ
	ನಿರಂತಗಳ್ ಬಲದ ಬಲಿದ ಕಳಕಲಮಂ ಕೇ
	ಳ್ದಿರದನುಗೆಯ್ಯುತ್ತುಂ ತುರ
	ಗರತ್ನ ಹೇಷಾರವಕ್ಕೆ ಮಾಣ್ದುವು ಹರಿಗಳ್		|| ೭೩ ||

	ಚೀರೀಚೀತ್ಕಾರಸಮು
	ಚ್ಚಾರಿತಬಹುಭೂರ್ಜಮರ್ಮರಧ್ವನಿ ಗಂಗಾ
	ವಾರೀಕಣಗಣಮಯಂ ಪವ
	ನಾರಂಭಂ ಪಡೆಗೆ ಪಡೆದುದೊದವಿದ ಮುದಮಂ		|| ೭೪ ||

ವ||	ಆತಂ ತೀರ್ಥಭೂತಕೈಲಾಸಪ್ರದಕ್ಷಿಣೀಕರಣಾನಂತರಂ ಕೌರವಾಧೀಶ್ವರಂ ಧೀರನುದಾರಂ
	ಸೌಜನ್ಯಕಂದಾಂಕುರಂ ಸ್ಕಂಧಾವಾರಮಂ ಪೊಕ್ಕು ಮಱುದೆವಸಂ ಮುಂ ನಡೆದು
	ನಿಚ್ಚವಯಣಂಗಳೊಳ್ ಅಱಿಕೆಯ ಕೆಱೆಯ ನದೀನದಗಳ ಬೀಡುದಾಣಂಗಳೊಳ್

ಕಂ||	ಕುಸುಮಿತಮಂದಾರಚ್ಛಾ
	ಯಸಿಕ್ತಮೃಗನಾಭಿಗಂಧರಮ್ಯಾಶ್ಮಚಯ
	ಪ್ರಸರಂಗಳೊಳೆಳಸಿದ ಚ
	ಕ್ರಿಸೈನಿಕಂ ನೀಗಿತಧ್ವಗಮನ ಶ್ರಮಮಂ		|| ೭೫ ||

ವ||	ಮತ್ತಂ ವಿವಿಧ ಪ್ರದೇಶಂಗಳೊಳ್

ಕಂ||	ಸರಲಾಸಕ್ತಮದೇಭ
	ಸ್ಫುರಿತಗ್ರೈವಾವಲಗ್ನರುಚಿಗಳ್ ಧರಣೀ
	ಶ್ವರಗಜನಿಷಾದಿಗಳನನು
	ಕರಿಸಿದುವೋಷಧಿಗಳೆಣ್ಣೆಯಿಲ್ಲದ ಸೊಡರಂ		|| ೭೬ ||

	ಆಳಾನೋದ್ಧರಿತತ್ವ
	ಗ್ಚಾಳಂಗಳ್ ಪೇೞ್ವ ಮಾೞ್ಕೆಯಿಂದಿರ್ದುವು ಭೂ
	ಪಾಳಗಜಮಾರ್ಗಮಂ ಪಥಿ
	ಕಾಳಿಗೆ ಪಡೆ ನಡೆದು ಬಿಟ್ಟು ಪೋಪೆಡೆಯೆಡೆಯೊಳ್		|| ೭೭ ||

			- 307 -

	ಲೌಹಿತ್ಯಮನಂಬುಧಿಪರಿ
	ವಾಹಮನವನೀಶನೇಱೆ ತತ್ತಟನೃಪಸಂ
	ದೋಹಮೆೞಗಿದುದಧೀಶಗ
	ಜಾಹತ ಕಾಲಾಗುರು ದ್ರುಮಂ ಬೆರಸಾಗಳ್		|| ೭೮ ||

ವ||	ಮತ್ತಂ ಪೋಗೆವೋಗೆ

ಕಂ||	ಘನವರ್ಷತರಂ ವರದು
	ರ್ದಿನಮಾರುದ್ಧಾರ್ಕ ಮುರು ನೃಪಾನೀಕರಜಂ
	ವನನಿಧಿಯನಾಂತುದೆನಲಧಿ
	ಪನ ಬಲಮಂ ಕಾಮರೂಪಭೂಮಿಪರಾಂತರ್		|| ೭೯ ||

ವ||	ಅಂತಿದಿರ್ವಂದು ಪ್ರಾಗ್ಜ್ಯೋತಿಷಪುರಾಧೀಶ್ವರನೆಱಗೆ

ಕಂ||	ತವದರಿಬಲಮಂ ತವೆ ಸೀ
	ಳ್ದುವನುಪಕಾರಿಗಳನಿಭಚಯಂಗಳನಧಿಪಂ
	ಗವಟಿಯ್ಸಿದರವರತಿ ಭೀ
	ರುವುಳ್ಳೊಡೇಂ ಕೃತಮನಱಿದುಮಱಿಯದುದೆ ವಲಂ		|| ೮೨ ||

ಉ||	ಅಂತಖಿಳಾವನೀತಳಮನಾಪರಮೇಶ್ವರನೇಕಭೋಗ್ಯಮ
	ಪ್ಪಂತು ನಿಮಿರ್ಚಿ ಹಸ್ತಿನಪುರಾಭಿಮುಖಂ ನಡೆದಂ ಸಮಸ್ತಸಾ
	ಮಂತಕಿರೀಟಕೋಟಿಗಳೋಳಾತಪವಾರಣಶೂನ್ಯದೈನ್ಮವಿ
	ಶ್ರಾಂತಿಪದಂಗಳೊಳ್ ನೆಲೆಸೆ ಸೈನ್ಯರಜೋರುಣಕಾಂತಿ ರಶ್ಮಿಗಳ್		|| ೮೩ ||

ವ||	ಅಂತು ಬಂದು ನಿಜಕುಲರಾಜಧಾನಿಯ ಸಮೀಪದೊಳ್ ಪುಣ್ಯಬೀಜದ ಬೆಳಸೊಟ್ಟಿ
	ಬೆಟ್ಟಾದಂತೆ ಬಿಟ್ಟಿರ್ದು ಹಿತಪುರೋಹಿತರತ್ನದತ್ತಲಗ್ನದೊಳ್ ಚಕ್ರವರ್ತಿ ಪುರಪ್ರವೇಶಾಭಿ
	ಮುಖನಾಗಿ

ಕಂ||	ಎಯ್ದಿ ಪತಿ ಬರೆ ವಿಳಾಸಮ
	ನೆಯ್ದಿದಳಂಕಾರಸಾರಕೃತಶೋಭೆಯನಂ
	ದೆಯ್ದುವವೊಲಶ್ಟಶೋಭೆಯ
	ನೆಯ್ದಿದುದಾ ರಾಜಧಾನಿ ಪುಗೆ ಜಿನಚಂದ್ರಂ		|| ೮೨ ||

ವ||	ಅಂತು ಪೊೞಲಂ ಪೋಕ್ಕು ರಾಜಮಾರ್ಗದೊಳಗಣಿಂ ಬಂದು

ಕಂ||	ಬಗೆವುಗೆ ಸಲಿಲಕ್ರೀಡಾ
	ವಗಾಹರುಚಿ ಯೂಥಪತಿಸಮನ್ವಿತಯೂಥಂ
	ಸೊಗಯಿಪ ತಾವರೆಗೊಳನಂ
	ಪುಗುವಂತಿರೆ ಚಕ್ರವರ್ತಿ ನಿಜಮಂದಿರಮಂ		|| ೮೩ ||

			- 308 -

ವ||	ಪೊಕ್ಕು ಮಕುಟಬದ್ಧಪರಿವೃತಂ ಕರುಮಾಡದೊಳ್ ಮುನ್ನಂ ಪಸೆವರಿಸಿದ ಮೃಗಾಧಿರಾಜ
	ವಿಷ್ಟರದೊಳ್ ಕುಳ್ಳಿರ್ದು ಕಿಱಿದಾನು ಬೇಗದಿಂ ಯಥೋಚಿತಸಂಭಾವನೆಯಿಂ ರಾಜನ್ಯ
	ಕಮಂ ಬೀಡಿಂಗೆ ವಿಸರ್ಜಿಸಿ ಸುಖದಿನಿರ್ದು ಕತಿಪಯದಿನಂಗಳಿಂ

ಮ||	ಅಪರಾಂಭೋದಿಪರೀತಭೂತಲಜಯಕ್ಲೇಶಾಗತಾನೇಕಭೂ
	ಮಿಪರಂ ನಾೞ್ಗಧಿಪಂ ವಿಸರ್ಜಿಸಿ ಜಗಂ ತನ್ನಿಟ್ಟ ಕಲ್ಪೋದ್ಯದಂ
	ಘ್ರಿಪಮೆಂತಂತೆ ಫಲಾವನಮ್ರವಿಧಿಯಿಂದೊಪ್ಪಿಪಿರ್ನಂ ಕಾಲಮ
	ಗ್ಲಪಿತಂ ಸಂದುದು ಬೇಗಮೊಂದು ದೆವಸಂ ಸಲ್ವಂತು ವಿದ್ಯಾತ್ಮಕಂ		|| ೮೪ ||

ವ||	ಅಂತು ಭರತಾವನೀಮಂಡಳಷಟ್ಖಂಡಮಂ ಕಡಿತಕ್ಕೆ ತಂದು ಚಕ್ರೇಶ್ವರನೆಣ್ಬತ್ತುನಾಲ್ಕುಲಕ್ಕೆ
	ಭದ್ರಗಜಂಗಳಿಂದಂ ಅನಿತೆ ರಥಂಗಳಿಂದಂ ಪದಿನೆಂಟುಕೋಟಿ ಜಾತ್ಯಶ್ವಂಗಳಿಂದಂ ಎಣ್ಬತ್ತು
	ನಾಲ್ಕುಕೋಟಿ ಪದಾತಿಬಲಂಗಳಿಂದಂ ಮೂವತ್ತಿರ್ಛಾಸಿರ್ವರ್ ಮಕುಟಬದ್ಧರಿಂದ
	ಮನಿತೆವಿಷಯಂಗಳಿಂದಮನಿತೆ ರಾಜಧಾನೀಭೂತಮಪ್ಪ ಪೆಸರ
	ಪೊೞಲ್ಗಳಿಂದಮನಿತೆರಾಜತನೂಜೆಯರಪ್ಪರಸಿಯರಿಂದಮನಿಬರೆಮ್ಲೇಚ್ಛ
	ರಾಜಪುತ್ರಿಯರಪ್ಪಂತಃಪುರ ಸ್ತ್ರೀಯರಿಂದಮನಿಬರೆ ದೇವಾಂಗನಾ ಕೃತಾವರೋಧ
	ಸುಂದರಿಯರಿಂದಮನಿತೆ ಸಂಗೀತ ಗೃಹಂಗಳಿಂದಂ ಶ್ರೀನಿಕೇತನಸಂಜಾತ ಕಾಳ ಮಹಾಕಾಳ
	ನೈಸರ್ಪ ಪಾಂಡುಕ ಪದ್ಮ ಪಿಂಗಳ ಮಾಣವಕ ಶಂಖ ಸರ್ವರತ್ನಂಗಳೆಂಬೊಂಬತ್ತು
	ನಿಧಿಗಳಿಂದಂ ವಿಜಯಾರ್ಧಮಹೀಧರಜನಿತಂಗಳಪ್ಪ ಗಜಾಶ್ವಸ್ತ್ರೀರತ್ನಂಗಳಿಂದಂ ಹಸ್ತಿನಪುರ
	ಸಂಭೂತಂಗಳಪ್ಪ ಸೇನಾಪತಿ ಗೃಹಪತಿ ಸ್ಥಪತಿ ಪುರೋಹಿತ ರತ್ನಂಗಳಿಂದಂ
	ಶಸ್ತ್ರಶಾಲಾಜಾತಂಗಳಪ್ಪ ಚಕ್ರಾಸಿದಂಡಚ್ಛತ್ರರತ್ನಂಗಳಿಂದಂ ಶ್ರೀಗೃಹಾದಿ ಸಮುತ್ಪನ್ನಂಗಳಪ್ಪ
	ಮಣಿಚರ್ಮ ಕಾಕಿಣೀರತ್ನಂಗಳಿಂದಂ ಕೃತಸಾಗರಾಭಿಧಾನಪ್ರಕಾರಂಗಳಿಂದಂ
	ಸರ್ವತೋಭದ್ರನಾಮಗೋಪುರಂಗಳಿಂದಂ ವೈಜಯಂತಿಯೆಂಬ ಪ್ರಾಸಾದದಿಂದಂ
	ದಿಕ್ಸ್ವಸ್ತಿಕಮೆಂಬ ಸಭಾಭವನದಿಂ ನಂದ್ಯಾವರ್ತಪ್ರಕಾಶಮೆಂಬ ಶಿಖರನಿವೇಶಂಗಳಿಂದಂ
	ವರ್ಧಮಾನಾಭಿಧಾನಪ್ರೇಕ್ಷಾಸದನಂಗಳಿಂದಂ ಕುಬೇರಕಾಂತಮೆಂಬ ಕೋಶಗೃಹದಿಂದಂ
	ಪುಷ್ಕಳಾವತಿಯೆಂಬ ಸೆಜ್ಜೆವನೆಯಿಂದಂ ಜೀಮೂತಮೆಂಬ ಮಜ್ಜನನಿಕೇತನದಿಂದಂ
	ಗಿರಿಕೂಟನಾಮಧೇಯದಿಗವಲೋಕನಾಗಾರದಿಂದಂ ಗೃಹಕೂಟಾಂಕದ ವರ್ಷಾಲ
	ಯದಿಂದಂ ಮಹಾಘರ್ಮಾಂತಾಭಿಧೇಯಧಾರಾಗೃಹದಿಂದಂ ವಸುಧಾಧಾರಮೆಂಬ
	ಕೋಷ್ಠಾಗಾರದಿಂದಂ ದೇವರಮ್ಯಮೆಂಬಪಟಗುಡಿಯಿಂದಂ ಅವತಂಸಿಯೆಂಬರತ್ನಮಾಲೆ
	ಯಿಂದಂ ಸಿಂಹವಾಹಿನಿಯೆಂಬ ಶಯ್ಯೆಯಿಂದಂ ಗಂಗಾ ತರಂಗಂಗಳೆಂಬ ಪೆಸರ್ವಡೆದ
	ಯಕ್ಷಕರ ವಿಧೃತಂಗಳಪ್ಪ ದ್ವಾತ್ರಿಂಶಚ್ಚಮರ ರುಹಂಗಳಿಂದಮನುತ್ತರಮೆಂಬ ಸಿಂಹಾಸನದಿಂದಂ
	ವಜ್ರಕಾಂಡಮೆಂಬ ಚಾಪದಿಂದಂ ಸಿಂಹಾಟಕಮೆಂಬ ಕೊಂತದಿಂದಂ ವಜ್ರತುಂಡಮೆಂಬ
	ಶಕ್ತಿಯಿಂದಂ ಮನೋವೇಗವೆಂಬ ಕಣೆಯಿಂದಂ ಲೋಹವಾಹಿನಿಯೆಂಬ ಸುರಿಗೆಯಿಂದಂ
	ಭೂತಮುಖಮೆಂಬ ಮಣಿಖೇಟಕದಿಂದಂ ಸೌನಂದಕಮೆಂಬ ಬಾಳಿಂದಂ
	ಚೂಡಾಮಣಿಯೆಂಬ ಮಣಿಯಿಂದಂ ಸುದರ್ಶನಮೆಂಬ ಚಕ್ರದಿಂದಂ ಅಯೋಧ್ಯನೆಂಬ

			- 309 -

	ಸೇನಾನಿಯಿಂದಂ ಚಿಂತಾಜನನಿಯೆಂಬ ಕಾಕಿಣೀರತ್ನದಿಂದಂ ಕಾಮವೃಷ್ಠಿಯೆಂಬ
	ಭಂಡಾರಿಗನಿಂದಂ ಬುದ್ಧಿಸಾಗರನೆಂಬ ಪುರೋಹಿತನಿಂದಂ ವಿಜಯಪರ್ವತಮೆಂಬ
	ಪಟ್ಟವರ್ಧನದಿಂದಂ ಪವನಂಜಯನೆಂಬ ತುರಂಗರತ್ನದಿಂದಂ ಭದ್ರಮುಖನೆಂಬ ತಕ್ಷನಿಂದಂ
	ಗುಣರತ್ನಮೆಂಬ ಸ್ತ್ರೀರತ್ನದಿಂದಂ ವಿಜಯಘೋಷಂಗಳೆಂಬ ಪನ್ನೆರಡುಪಟಹಂಗಳಿಂದಂ
	ಆನಂದಮೆಂಬ ಪನ್ನೆರಡು ಭೇರಿಗಳಿಂದಂ ಅಂಬರ ವಿಲಂಬಿಯೆಂಬ ನಾಲ್ವತ್ತೆಂಟು ಕೋಟಿ
	ಪತಾಕೆಗಳಿಂದಂ ಗಂಭೀರಾವರ್ತಂಗಳೆಂಬಿಪ್ಪತ್ತುನಾಲ್ಕು ಶಂಖಂಗಳಿಂದಂ
	ವೀರಾಂಗದಂಗಳೆಂಬ ವಲಯಂಗಳಿಂದಂ ಅಮೃತಭಕ್ಷ್ಯಗಳೆಂಬ ರುಚಿಭಕ್ಷ್ಯಂಗಳಿಂದಂ
	ಕಲ್ಯಾಣಮೆಂಬುಣಿಸಿಂದಂ ಅಮೃತಮೆಂಬ ಪಾನದಿಂದಂ ಅಮೃತಕಲ್ಪಮೆಂಬ ಲೇಹ್ಯದಿಂದಂ
	ತೊಂಬತ್ತಾಱುಕೋಟಿ ಗ್ರಾಮಂಗಳಿಂದಂ ನಾಲ್ವತ್ತೆಣ್ಭಾಸಿರ ಪಟ್ಟಣಂಗಳಿಂದಂ
	ತೊಂಭತ್ತಾಱುಸಾಸಿರ ದ್ರೋಣಾಮುಖಂಗಳಿಂದಂ ಪದಿನಾಱುಸಾಸಿರ ಖೇಟಕಂಗಳಿಂದ
	ಪದಿನಾಲ್ಸಾಸಿರ ಸಂವಾಹನಂಗಳಿಂದಂ ಅಯ್ವತ್ತಾಱಂತರ ದ್ವೀಪಗಳಿಂದಂ ನೂರ್ಛಾಸಿರ
	ಕೋಟಿಹಳಂಗಳಿಂದಮೊಂದುಕೋಟಿ ಪ್ರಮಾಣ ಸ್ಥಳಗಳಿಂದಂ ಮೂಱುಕೋಟಿ
	ಗೋಮಂಡಳಂಗಳಿಂದಮಿಪ್ಪತ್ತೆಣ್ಭಾಸಿರದುರ್ಗಭೂಮಿಗಳಿಂದಂ ನೂಱುಕುಕ್ಷಿನಿವಾಸಂ
	ಗಳಿಂದಂ ಪದಿನೆಣ್ಭಾಸಿರ್ವರ್ ಮ್ಲೇಚ್ಛರಾಜರಿಂದಂ

ಮ||	ನೆಱೆದೈಶ್ವರ್ಯದ ಮೇಗೆ ವಜ್ರಿ ಬೆಸದಾಳಂತಾಗಿಯುಂ ಕಲ್ಪಮಂ
	ನೆಱೆಯಭ್ಯಂತಸಿದ್ಧಿಯಂ ಪಡೆಯನುಳ್ಳೊಂದರ್ಥಮಂ ನಿಚ್ಚಲುಂ
	ತೆಱುವೊಂ ಚಕ್ರಿಯ ನೋಂತ ನೋಂಪಿಯ ಫಲಕ್ಕಾಸಂಖ್ಯೆ ಲೆಕ್ಕಕ್ಕೆ ಕಂ
	ಡಱಿಯೆಂ ನೋಂಪಿಯ ಪೆಂಪನಾವೆಡೆಯೊಳಂ ಸ್ವರ್ಭೂರ್ಭುವರ್ಭಾಗದೊಳ್		|| ೮೫ ||

ವ||	ಅಂತುರ್ವರಾಸ್ಯತಿಲಕನಪ್ಪ ಸಕಳಚಕ್ರವರ್ತಿಸಕಳಸಾಮ್ರಾಜ್ಯಶ್ರೀಯಂ ಪಿರಿದುಮಾಶ್ಚರ್ಯ
	ದಿಂದಂ ಪಿರಿಯರಪ್ಪವರ್ ಪೊಗೞೆ

ವ||	ಕೆಯ್ದಾರ್ದಂತಾರ್ತಿತ್ತವ
	ಗಯ್ಸಿದ ಸುಖಸಂಕಥಾವಿನೋದದಿನಿಪ್ಪ
	ತ್ತಯ್ಸಾಸಿರವರ್ಷಂ ಸಿರಿ
	ಮೆಯ್ಸೊಗಮಂ ಚಕ್ರವರ್ತಿಯೊಳ್ ಭೋಗಿಸಿದಳ್		|| ೮೬ ||

ವ||	ಅಂತಿಪ್ಪತ್ತಯ್ಸಾಸಿರವರ್ಷಂ ಚಕ್ರವರ್ತಿಯ ಕಾಲಮೊಂದುದೆವಸಂ ಸಲ್ವಂತು ಸುಖ
	ದಿಂದನುಪಲಕ್ಷಿತರೂಪದಿಂ ಸಲೆ ಬೞಿಯಂ ಮತ್ತೊಂದದೆವಸಂ ಯಾಮಿನೀತ್ರಿತಯಯಾಮ
	ವಿರಾಮದೊಳ್ ನಿಸರ್ಗನಿರ್ಗತನಿದ್ರಾನುಗಮನನವರತಾಳಂಬಿತ ಪ್ರಶಸ್ತಪರಿಣಾಮ
	ನಪ್ಪುದಱಿಂ ಶಾಂತೀಶ್ವರನಾತ್ಮಗತಂ

ಕಂ||	ಕೈಕೊಳ್ವೊಡಾತ್ಮಸುಖಮನೆ
	ಕೈಕೊಳ್ವುದು ದೇಹಿ ನೆಗೞೆ ಪರಹಿತಮುಮನೀ

			- 310 -

	ಹೈಕನೆರಡಱೊಳಮೊಂದಂ
	ಕೈಕೊಳ್ವೊಡೆ ಹಿತಮುಮಾತ್ಮಹಿತಮೊಂದೆ ವಲಂ		|| ೮೭ ||

ವ||	ಅದಲ್ಲದೆಯಂ

ಕಂ||	ಧರೆ ಶಾಶ್ವತಮಲ್ತಷ್ಟಮ
	ಧರೆ ಶಾಶ್ವತಮವನಿಚಕ್ರವಿಕ್ರಮಚಕ್ರಂ
	ದೊರೆಯಲ್ತು ಧರ್ಮಚಕ್ರಂ
	ದೊರೆಯಕ್ಕುಂ ಭವ್ಯವಿನಮದಪ್ರತಿಬದ್ಧಂ		|| ೮೮ ||

	ಈ ಪದಿನಾಲ್ಕುಂರತ್ನಕ
	ಲಾಪಂ ರತ್ನತ್ರಯಕ್ಕೆ ಬರ್ಕುಮೆ ಭೂಪಾ
	ಟೋಪಂ ಬರ್ಕುಮೆ ವೃಜಿನವಿ
	ಲೋಪಿಜಿನೇಂದ್ರಪ್ರಶಾಂತಿಯೊರೆಗಂ ದೊರೆಗಂ		|| ೮೯ ||

	ಸ್ತ್ರೀರತ್ನದೆಡೆಗೆ ಮುಕ್ತಿ
	ಸ್ತ್ರೀರತ್ನಂ ಸಭೆಗೆ ದೇವಮಾನವ ಸಭೆಗಂ
	ಭೀರೋಕ್ತಿಗೆ ದಿವ್ಯ ಧ್ವನಿ
	ಸಾರಮವಂ ಬಿಸುಟನಪ್ಪೊಡುಱುಮಾಱಲ್ತೇ		|| ೯೦ ||

ವ||	ಅದಱೆಂದಮಲ್ಪಮುಮನಿತ್ಯಮುಮಪ್ಪಾಜವಂಜವಾಂತರ್ವತಿಗಳೆ ಪಲರುಮಾಸನ್ನ
	ಭವ್ಯತಾವ್ಯಪೇತರವ್ಯವಸಾಯಪರರಾಗಿ

ಕಂ||	ಶಿವಸುಖಮನಱಿಯದೀ ಮಾ
	ನವಸುಖದ ನಿಮಿತ್ತದಿಂ ತಪಂಗೆಯ್ವವರೊ
	ಪ್ಪವ ಮಾಣಿಕಮಂ ತೌಡಿಂ
	ಗವಯವದಿಂ ಮಾಱುಗುಡುವ ಮರುಳಂ ಪೋಲ್ಗಂ		|| ೯೧ ||

ವ||	ಇಂತೆಂದು ವಿಸ್ತರರೂಪದೊಳ್ ಸಂಸಾರತದ್ಧೇತುಬಂಧತನ್ನಿಮಿತ್ತಮೋಕ್ಷತತ್ಕಾರಣ
	ಪ್ರಪಂಚಮಂ ದಿವ್ಯಚಿತ್ತದೊಳ್ ಪರಮಾರ್ಥಂಗೆಯ್ದು ಪರಿನಿಷ್ಕ್ರಮಣಕಲ್ಯಾಣ
	ಭಿಮುಖನಾಗಿರ್ದ ಚಕ್ರವರ್ತಿಯ ಬಗೆಯನಱಿದು

ಮ||	ಮಕುಟಾಗ್ರಸ್ಥಿತಜೈನಬಿಂಬ ವಿಹಟಚ್ಚೂಡಾಮಣಿವ್ರಾತರಿಂ
	ದ್ರಕದಂಬಪ್ರತಿಬೋಧಕರ್‌ ಜಿನಸಮಾಳೋಚಿತ್ಯಕರ್ತೃತ್ವಭಾ
	ಮರಾದೇವನ ಚಿತ್ತವಾರ್ಧಿಗಮೃತಂ ಬರ್ಪಂದದಿಂ ಸಂತತಾಂ
	ತಿಕಸಂವಾಸಿಗಳಂತೆ ತಮ್ಮ ನೆಲೆಯಿಂ ಲೋಕಾಂತಿಕರ್ ಬರ್ಪುದುಂ		|| ೯೨ ||

			- 311 -

ವ||	ದ್ವಾರಪಾಲಕರರಸಂಗವರ ಬರವನಱಿಪಿ ಬಂದು ಕಾಣಿಸೆ ಲೋಕಾಂತಿಕದೇವರವನೀ
	ಶ್ವರಪಾದ ಪ್ರಣತರಾಗಿ

ಕಂ||	ಪಂಚಮರಥಾಂಗಪಾಣಿಗೆ
	ಪಂಚಮಕಲ್ಪಪ್ರಧಾನರಮೃತಾಯತಮಾ
	ದಿಂಚರದಿಂ ಬಿನ್ನವಿಸಿದ
	ರಂಚಿತದಶನಾಂಶು ಸೆಣಸೆ ಮಣಿದೀಪಿಕೆಯೊಳ್		|| ೯೩ ||

ಮ||	ಇಭವಿದ್ವೇಷಿಗೆ ವಿಕ್ರಮಂ ಪರಿದಳನ್ಮಂದಾರಪುಷ್ಪಕ್ಕೆ ಸೌ
	ರಭವರ್ಕಂಗೆ ಬಿಸಿಲ್ ಹಿಮಾಂಶುಗೆ ಹಿಮಂ ವೈಶ್ವಾನರಂಗುಷ್ಣವ
	ತ್ಪ್ರಭೆ ನೀರ್ಗಾರ್ದ್ರತೆ ಮುಳ್ಗೆ ಚೂರ್ಮೊನೆ ಭವಚ್ಚಿತ್ತಕ್ಕೆ ತತ್ವಜ್ಞತಾ
	ವಿಭವಂ ಸಾಜಮದಂ ನಿಯೋಜಿಸುವೆನಾನೆಂಬಂ ಮರುಳ್ಗೊಂಡನೇ		|| ೯೪ ||

ವ||	ಅದಲ್ಲದೆಯುಂ ನಿನಗೊರ್ಮೆ ಶಾಂತತೆಯುಂ ಮತ್ತೊರ್ಮೆ ಸಮಾವಿಳತೆಯುಮೆಂಬ
	ಮಾತುಗಳ್ ಛಾಯಾತಪವಿರೋಧವಿದ್ದಂಗಳೆಂತೆನೆ

ಕಂ||	ಮಳರಹಿತನೊರ್ಮೆ ವಿಳಸ
	ನ್ಮಳನೊರ್ಮೆ ಪೆಱಂ ಸದಾಚ್ಛನೈ ನೀಂ ಬೇಗಂ
	ತಿಳಿವುದುಮಾ ಕದಡುವುದುಂ
	ಕುಳುಂಪೆಯೊಳ್ ನೆಗುೞ್ಗುಮುದಧಿಯೊಳ್ ನೆಗೞ್ದಪುದೇ		|| ೯೫ ||

	ನೀರಜದ ರಜದ ಪೊರೆಪಾ
	ನೀರೇಜದ ನೀರ ಪೊರೆಪು ಪೊರೆವೊರೆ ನೀಂಸಂ
	ಸಾರಕ್ಕೆ ನಿನಗಮೀಸಂ
	ಸಾರಂ ಪೊರೆವೊರೆ ಪರಾತ್ಮಹತಿನುತಚರಿತಾ		|| ೯೬ ||

	ಸ್ಥಿತಭೌಮೋತ್ತರದೇಯ
	ಸ್ಥಿತಿ ಬೆಸದೊಳ್ ಗರ್ಭಸಂಭವಕ್ಕಭಿಮತದು
	ನ್ನತದಿವ್ಯಸಂಭವರ್ಗನು
	ಚಿತಮೆಂಬಂತೀಶ ನಿಮಗೆ ಪೆಱರುಪದೇಶಂ		|| ೯೭ ||

ವ||	ಅಂತು ಪರಮೇಶ್ವರನ ಬಗೆಯಂ ನುಡಿಯೊಳಭಿನಯಿಸುವಂತೆ ನುಡಿದು ಸಾರಸ್ವತಾದಿಗಳ
	ಧೀಶ್ವರಂಗೆಱಗಿ

ಕಂ||	ಅಯ್ದನೆಯ ಗತಿಯನಚರನ
	ನೆಯ್ದಿಪ ಬಗೆ ಕಡೆಯನೆಯ್ದೆ ಲೋಕಾಂತಿಕರಂ
	ತಯ್ದನೆಯ ನಾಕಲೋಕಮ
	ನೆಯ್ದಿದರಯ್ದನೆಯ ಚಕ್ರವರ್ತಿಯುಮಾಗಳ್		|| ೯೮ ||

			- 312 -

ವ||	ತಪಶ್ಚರಣ ನಿಶ್ಚಿತಮನನಾಗಿ

ಕಂ||	ಪರಿನಿಷ್ಕ್ರಮಣಶ್ವಸನಂ
	ತರೆ ನಾಲ್ಕುಂತೆಱದ ದಿವಿಜ ಜೀಮೂತಕುಳಂ
	ಬರೆ ಕೇರಿಲ್ಲದ ಚಿತ್ರದ
	ವಿರಚನೆಯಂ ಪೋಲ್ತುದಮಲಜಳಧರಮಾರ್ಗಂ		|| ೯೯ ||

ವ||	ಅಂತು ಪ್ರಥಮನಾಕನಾಯಕಪ್ರಗ್ರಹಾಮರರ್‌ ಬಂದು ಷೋಡಶತೀರ್ಥಕರಪಾದ
	ಪಯೋಜಂಗಳ್ಗವನತ ಮಣಿಮಕುಟರಾಗಿ ಪರಿಚಾರಕಕೃತ್ಯದೊಳ್ ನೆಗೞೆ ಮಂಗಳಪ್ರಸಾದನ
	ಸನಾಥನುಂ ವಿನೀತನುಮವಶ್ಯಸರಸುನುಮಪ್ಪನಾರಾಯಣನೆಂಬ ಪಿರಿಯಮಗಂಗೆ ರಾಜ್ಯ
	ಭಾರಮಂ ದಯೆಗೆಯ್ದು ಬಂದು ಸಿವಿಗೆಯ ನೇಱಿ

ಪೃಥ್ವೀವೃತ್ತಂ||	ಅದಂ ಮೊದಲೊಳೆತ್ತಿ ಪೊತ್ತು ನಡೆದರ್ ಮಹೀನಾಥರ
	ತ್ತುದಾತ್ತಖಚರೇಂದ್ರರಭ್ರಪಥದೊಳ್ ವಲಂ ಪೊತ್ತರ
	ತ್ತುದಗ್ರರಮರೇಂದ್ರರುಯ್ದರಮರಾಂಗನಾನರ್ತನಾ
	ಸ್ಪದಂ ಗಗನರಂಗಮಪ್ಪಿನೆಗಮೊಪ್ಪೆ ಪುಣ್ಯೋತ್ಸವಂ		|| ೧೦೦ ||

ವ||	ಅಂತು ತ್ರೈಲೋಕ್ಯಕ್ಷೋಭಕಾರಿಯಾದೊಸಗೆಯೊಳ್

ಉ||	ವೈಣ ರಸೋತ್ತರಾರವಮಯಂ ಭುವನಂ ಸುರದುಂದುಭಿಧ್ವನಿ
	ಶ್ರೇಣಿಮಯಂ ಪುರಂ ಕುಸುಮವೃಷ್ಟಿಮಯಂ ನಭಮಿಂದ್ರಸರ್ವಗೀ
	ರ್ವಾಣಮಯಂ ಮಹೀವಳಯಮಾಗೆ ಮಹಾಮಹಮಾತೃತೀಯಕ
	ಲ್ಯಾಣದೊಳಾಯ್ತು ನಿಷ್ಕ್ರಮಣದಿಂ ಭುವನತ್ರಯಚಕ್ರವರ್ತಿಯಾ		|| ೧೦೧ ||

ವ||	ಅಂತು ಪರಾರ್ಧ್ಯ ಶಿಬಿಕಾರೂಢಂ ಶಾಂತೀಶ್ವರಂ ಗಗನಮನದಿಂ ಸಹಸ್ರಾಮ್ರವನಂಬರಂ
	ಬರೆ ದೇವದೇವನ ಮನಮನಱಿದು ದೇವರಲ್ಲಿ ಸಿವಿಗೆಯನಿೞಿಪಲೆಂದಭಿಮುಖರಪ್ಪುದುಂ

ಕಂ||	ಆಕಾಶಗಂಗೆ ಧರೆಗಿೞಿ
	ವಾಕಾರದಿನೊಯ್ಯನೊಯ್ಯನವತರಿಸೆ ಸುರಾ
	ನೀಕಂ ಸಹಕಾರವನ
	ಶ್ರೀ ಕಣ್ಗೊಪ್ಪಿದುದು ಜಿನವಸಂತಾಗಮದೊಳ್		|| ೧೦೨ ||

ವ||	ಅಲ್ಲಿ ಸೌಧರ್ಮೇಂದ್ರಂ ನಂದಿದ್ರುಮದೊಳ್ ಮಣಿಮಯಶಿಬಿಕಾಯಾನಮನಿೞಿಪುವುದುಂ
	ತ್ರೈಲೋಕ್ಯಶೇಖರಂ ಸಿವಿಗೆಯಿಂದಮಿೞಿದಪಸಾರಿತವಸ್ತ್ರಾಭರಣನಾಗಿ -

ಕಂ||	ಮಣಿಭೂಷಣದಿವ್ಯಾಂಬರ
	ಗಣಂಗಳಂ ತಣಿಯೆ ಕೊಟ್ಟು ದಿವಿಜಗಣಕ್ಕು
	ಲ್ಬಣತೆಯನುೞಿದೊಪ್ಪಿದ ಭೂ
	ಷಣಾಂಗವೃಕ್ಷಮೆನೆ ಭುವನಪತಿ ತಾಂ ಪೋಲ್ತಂ		|| ೧೦೩ ||

			- 313 -

ವ||	ಅಂತುತ್ತರಾಭಿಮುಖನಾಗಿ ಪಲ್ಯಂಕಾಸನದೊಳ್ ಕುಳ್ಳಿರ್ದು

ಕಂ||	ಶುದ್ಧಮನೋವೃತ್ತಿ ನಮ
	ಸ್ಸಿದ್ಧೇಭ್ಯ ಎನುತ್ತೆ ಪಂಚಮುಷ್ಟಿಯಿನಘಮೂ
	ಲೋದ್ಧರಣಂಗೆಯ್ವವೊಲಪ
	ರುದ್ಧಾಸ್ರವನಾತ್ಮಕೇಶತತಿಯಂ ಪಱಿದಂ		|| ೧೦೪ ||

ವ||	ಅಂತು ಪಱಿದು ಬಿಸುಟ ಹರಿನೀಳಮದಾಳಿಕಳಭಕುಳಮಸೃಣಕುಟಿಳಸಹಸ್ರಕುಂತಳಂಗಳಂ
	ವಜ್ರದ ಪಡಲಿಗೆಗಳಾಂತುಕೊಂಡು

ಕಂ||	ಅಮರೇಶ್ವರರುಯ್ದು ತದು
	ತ್ತಮಕೇಶಮನಿಕ್ಕೆ ನೀಲಮಣಿಶಬಳಿತ ವಿ
	ಭ್ರಮಮಂ ಪಡೆದುವು ಪಂಚಮ
	ಸಮುದ್ರವಿದ್ರುಮಲತಾಪ್ರತಾನಾವಳಿಗಳ್		|| ೧೦೫ ||

ವ||	ಅಂತುಮಲ್ಲದೆ

ಕಂ||	ಕಂಬುಲತಾಕಾಂತಗೆ ನೀ
	ಲಾಂಬರಕಂಚುಕಮಿದೆಂದು ಮಿಂದಿಂದುಲಸ
	ದ್ಬಿಂಬಕ್ಕೆ ಲಕ್ಷ್ಮಲಕ್ಷ್ಮಿದ
	ಲೆಂಬುದನೆನಿಸಿದುವಧೀಶಕೇಶಾವಳಿಗಳ್		|| ೧೦೬ ||

ವ||	ಅಂತು ಜ್ಯೇಷ್ಠಮಾಸದ ಸಿತಚತುರ್ದಶಿಯೊಳ್ ಭರಣಿನಕ್ಷತ್ರದೊಳಪರಾಹ್ಣದೊಳ್
	ಪರಮದೀಕ್ಷೆಯಂ ಕೆಯ್ಕೊಳ್ವುದುಮಿಂದ್ರ ಪ್ರಧಾನರಮರನಿಕುರುಂಬಂ
	ಪರಿನಿಷ್ಕ್ರಮಣಕಲ್ಯಾಣಪೂಜೋತ್ಸವಾನಂತರಂ ಪ್ರದಕ್ಷಿಣಪೂರ್ವಕಂ ಜಿನನಾಥಂಗೆಱಗಿ
	ನಿಜನಿವಾಸಂಗಳ್ಗೆ ಪರೆದು ಪೋಪುದುಮಾ ಮುನಿಂದ್ರೋತ್ತಮಂ ತ್ರಿರಾತ್ರಂ
	ದೀಕ್ಷೋಪವಾಸಂಗೆಯ್ದು ಲಬ್ಧಸಪ್ತರ್ಧಿಭೂಷಣಂ ಮನಃಪರ್ಯಯಜ್ಞಾನಪ್ರತಿಬಿಂಬ
	ದರ್ಪಣನಾಗಿ ಚರ್ಯಾಮಾರ್ಗಮನಱಿಪಲೆಂದು ಅನಗಾರವೇಳೆಯೊಳ್ ಮಂದಿರಾಭಿ
	ಧಾನಪುರಕ್ಕೆ ಚರಿಗೆವರೆ ತತ್ಪುರಾಧೀಶಂ ಸುಮಿತ್ರಂ ಶ್ರದ್ಧಾದಿಸಪ್ತಗುಣಸಮನ್ವಿತಂ ನವವಿದ
	ಪುಣ್ಯಪಣ್ಯಂ ನಿಲಿಸಿ ಪವಿತ್ರಾಹಾರದಾನಮನೀವುದುಮಾತನ ಮನೆಯೊಳ್ ಪಂಚಾ
	ಶ್ಚರ್ಯಂಗಳ್ ನೆಗೞ್ದು ತದನಂತರಂ ಶಾಂತಿಭಟ್ಟಾರಕರ್ ಸಹಸ್ರಾಮ್ರವನಕ್ಕೆ ಬಂದುತ್ತರೋ
	ತ್ತರಸ್ಥಿತಿಯಿಂ ಯೋಗನಿಯೋಗದೊಳಿರೆ

ಚಂ||	ಅಪಗತರಾಜಕೀರನಿನದಂ ನಿಭೃತಾನ್ಯಭೃತಪ್ರಣಾದಮ
	ಪ್ರಪದಿತಪತ್ರಪತ್ರಿಭವನಂ ಗತಷಟ್ಪದಕಾಕಳೀಕಮ
	ತ್ಯಪಗತಪಾಕಸತ್ವಮಪಸಾರಿತಮಾರುತಮಾಗಿ ತಿಟ್ಟವಿ
	ಟ್ಟುಪವನದಂತುಟಾದುದು ಬನಂ ಜಿನಚಂದ್ರತಪಃಪ್ರಭಾವದಿಂ		|| ೧೦೭ ||

			- 314 -

ಕಂ||	ಕತ್ತುರಿಮೃಗಮದಮಂ ತೊಡ
	ದತ್ತಳಿಸೆ ಸುರೇಂದ್ರದಾರುರಸದಿಂ ವಿಶದೋ
	ದಾತ್ತಶಿಲಾಪಟ್ಟಕಮಂ
	ಬಿತ್ತರಿಸಿದರಂದು ಯತಿಗೆ ವನದೇವತೆಗಳ್		|| ೧೦೮ ||

ವ||	ಅಂತುಶಿಲಾಪಟ್ಟದೊಳ್ ನಿರಂತರಂ ಸೂರ್ಯರಾತ್ರಿಪ್ರತಿಮಾಪರಂಪರೆಯಂ
	ಪರ್ಯಾಯದಿಂದಮನುಷ್ಠಿಸುತ್ತುಂ

ಚಂ||	ಮದನಹರಂ ತಪೋಗ್ರಹಣದಿಂದೆ ತಗುಳ್ದೆಡೆ ಮಾಡದಂತೆ ನಿಂ
	ದುದಱಿನನಲ್ಪಕಾಲಕೃತಯೋಗಮಿದಿರ್ಚಿನಿಮಿರ್ಚಿ ಮಯ್ಪಿನೊಳ್
	ಪುದಿದ ಕುರುಳ್ ಸಮೀರಣಸಮೀರಿತಮಳ್ಕೆಯ ಪೂತ ಕಿಂಕಿರಾ
	ತದೊಳೆಱಗುತ್ತುಮಿರ್ಪಳಿಯ ಗಾವಳಿಯಂದದಿನೊಪ್ಪಿ ತೋಱುಗುಂ		|| ೧೦೯ ||

ವ||	ಮತ್ತಮೋರೋರ್ಮೆ ತನ್ಮುನಿರಾಜಂಗೆ

ಕಂ||	ಮಗಮಗಿಪ ಪುಷ್ಪವಾಟಾ
	ಳಿಗಳಳಿಗಳ್ವೆರಸು ಪೀಠದೊಳ್ ನಿಲೆ ಪೊಗಸುಂ
	ಪಗಲುಂ ಬಯ್ಗೆಯುಮರಲ
	ಲ್ಲುಗೆ ಸೊಗಯಿಪನಲ್ಪಕಲ್ಪತರುಗೆಣೆಯಾದಂ		|| ೧೧೦ ||

ವ||	ಅದಲ್ಲದೆಯುಂ ನಿತ್ಯನಿಯಮದೊಳ್

ಕಂ||	ಉದಯಾಸ್ತಮಯಗತಾರ್ಕಂ
	ತದೀಯಮುನಿರಾಜಪೂಜಿತಚ್ಛಾಯೆಯನಾ
	ತ್ರಿದಸಪತಿರಕ್ಷೆಯಂ ಮೆ
	ಟ್ಟದು ಮುಟ್ಟದು ವನ್ಯಮೃಗವನೇಚರನಿಕರಂ		|| ೧೧೧ ||

ವ||	ಇಂತೀಕ್ರಮದಿಂ ಷೋಡಶವರ್ಷಾವಧಿವರಂ ತಪಸ್ತಾಪಮಂ ತಾಳ್ದಿಯುಂ ತಪನತಾಪದೊಳ್
	ಪದ್ಮಂ ಕೊರಗದಂತೆ ಪರಮೌದಾರಿಕಶರೀರಂ ಕೊರಗದಿರೆ ಮತ್ತಮೊಂದುದೆವಸಂ ತದ್ವನ
	ಮಧ್ಯಸ್ಥಿತಂ ಯೋಗದದೊಳ್ ಅಧ್ರುವಂ ಮೊದಲಾಗೆ ಪನ್ನೆರಡುನುಪ್ರೇಕ್ಷೇಗಳು
	ಮನಾಜ್ಞಾವಿಚಯಂ ಮೊದಲಾಗೆ ನಾಲ್ಕುಂ ಧರ್ಮಧ್ಯಾನಂಗಳುಮಂ ಧ್ಯಾನಿಸಿ
	ಶುಕ್ಲಲೇಶ್ಯಾತ್ಮಕಂ ಅಪ್ರಮತ್ತಗುಣಸ್ಥಾನಸ್ಥಿತಂ ಅಧಃಪ್ರವೃತಪೂರ್ವಾನಿವೃತ್ತಿ ಕರಣಪರಿಣಾಮ
	ಸಮಯಚೇತನಂ ಅನಂತಾನುಬಂಧಿ ಕ್ರೋಧಮಾನಮಾಯಾಲೋಭಾದಿಕಷಾಯಮಂ
	ಕಿಡಿಸಿ ಮತ್ತಮಂತರ್ಮುಹೂರ್ತಮನಿರ್ದು ಮಿಥ್ಯಾತ್ವಸಮ್ಯಕ್‌ಪ್ರಕೃತಿ ಸಮ್ಯಙ್ಮಿಥ್ಯಾತ್ವವೆಂದು
	ತ್ರಿವಿಧಮಪ್ಪ ದರ್ಶನಮೋಹನೀಯಮಂ ನಿರ್ಮೂಲಿಸಿ ಕ್ಷಾಯಿಕ ಸಮ್ಯಗ್ದರ್ಶನಮನವಗಯ್ಸಿ
	ಮತ್ತಮಂತರ್ಮುಹೂರ್ತಕಾಲಂ ಪ್ರಮತ್ತಾಪ್ರಮತ್ತ ಪರಿವೃತ್ತಿಸಹಸ್ರಕ್ಷಪಕಶ್ರೇಣಿ
	ಪ್ರಾಯೋಗ್ಯಧಃಪ್ರವೃತ್ತ ಕರಣಕ್ಷಪಕನಾಗಿಮತ್ತಮಂತರ್ಮುಹೂರ್ತದಿಂ

			- 315 -

	ನಿದ್ರಾನಿದ್ರಾಪ್ರಚಳಾಪ್ರಚಳಸ್ತ್ಯಾನಗೃದ್ಧಿನರಕಗತಿತತ್ಪ್ರಾಯೋಗ್ಯಾನುಪೂರ್ವಿತಿರ್ಯಗ್ಗತಿ
	ತತ್ಪ್ರಾಯೋಗ್ಯನುಪೂರ್ವ್ಯೆಕೇಂದ್ರೀಯವಿಕಳೇಂದ್ರಿಯಜಾತ್ಯಾತಪೋದ್ಯೋತ ಸ್ಥಾವರಸಾಧಾರಣ
	ಸೂಕ್ಷ್ಮ ದಾನಂಗಳೆಂಬ ಷೋಡಶಕರ್ಮ ಪ್ರಕೃತಿಗೆ ವಿಳಯಂಮಾಡಿ ಮತ್ತಮಂತ
	ರ್ಮುಹೂರ್ತದಿನಪ್ರತ್ಯಾಖ್ಯಾನಕ್ರೋಧಮಾನಮಾಯಾಲೋಭಂಗಳಂ ನಿರಾಕರಿಸಿಬೞಿಯಂ
	ಸಂಜ್ವಳನ ಕಷಾಯ ಚತುಷ್ಕನೋಕಶಾಯನವಕನಾಮತ್ರಯೋದಶಪ್ರಕೃತಿಗಳನರೆದು ಮತ್ತಂ
	ಸ್ತ್ರೀಪುರುಷ ನಪುಂಸಕಭೇದತ್ರಿ ಕ್ರಮಂ ಚಿರಂತನಷಟ್ಕರ್ಮಂ ಬೆರಸು ಹಾಸ್ಯರತಿ ಶೋಕಭಯ
	ಜುಗುಪ್ಸಾಭಿದಾನಷಟ್ಕಷಾಯಮುಮಂ ಕಿಡಿಸಿ ವೇದನಬಂಧಮಂ ಸಮಯೋನ
	ದ್ವ್ಯಾವಳಿಕಾಸಮಯಂಗಳಿಂ ವಿದಾರಿಸಿ ಗತವೇದನಾಗಿ ಮತ್ತಂ ಪ್ರತಿಸಮಯೋ
	ದ್ಯೋತಸಂಜ್ವಳನಚತುಷ್ಟಯ ಘಾತಿತಾಶೇಷಾನುಭಾಗಸ್ವ ಕರ್ಮಕರಣಪೂರ್ವಸ್ಪರ್ಧಕಹತಿಯಿ
	ನಂತರ್ಮುಹೂರ್ತಮಿರ್ದು ಪೂರ್ವಪೂರ್ವಸ್ಪರ್ಧಕಾನುಭಾಗಂ ಅನುಚಿತಕೃಷ್ಟಿವಿಧಿನನಂತ
	ಗುಣಹಾನಿಸ್ವರೂಪದಿಂ ಹೀನಂ ಮಾಡಿ ದ್ವಾದಶ ಸಂಗ್ರಹಕೃಷ್ಟಿಗತಂ ಮಾಡುತ್ತಂ ಮತ್ತಂ
	ಕೃಷಿರೂಪಗತಚತುಷ್ಕಷಾಯಸಮಸ್ತಾನುಭಾಗವಿಧಿಯಿಂ ಅನಂತರಂ ಕ್ರೋಧಮಾನಮಾಯಾ
	ಸಂಜ್ವಳನಕೃಷಿತಿರಕಮಂ ಸುಟ್ಟು ಕಷಾಯತ್ರಿಕಮಂ ಕಿಡಿಸಿದಿಂ ಬೞಿಯ ಲೋಭಸಂಜ್ವಳನದ
	ಮೊದಲ ಕೃಷ್ಟಿಗತಾನುಭಾಗಮನಱಿದು ಮತ್ತಮದೆಱರಡನೆಯ ಕೃಷ್ಟಿಗತಾನು ಭಾಗಮಂ
	ಮರ್ದಿಸಿ ಬಾದರಸಾಂಪರಾಯ ಕೃಷ್ಟಿರೂಪಾನುಭಾಗಮನನಂತಗುಣರೂಪಹಾನಿಗೆಯ್ದು
	ಸೂಕ್ಷ್ಮ ಸಾಂಪಾರಾಯಕೃಷ್ಟಿವಿಧಾನನಂತರಂ ಬಾದರಲೋಭ ಸಂಜ್ವಳನಮಂ ನಿಶ್ಶೇಷಂಗೆಯ್ದು
	ಅಪಗತ ಸಾಮಯಿಕಚ್ಛೇದೋಪಸ್ಥಾಪನಾ ಪರಿಹಾರ ವಿಶುದ್ಧಿಸಂಯಮಾನುಗತಾನುವೃತ್ತಿ
	ಗುಣಸ್ಥಾನಂ ಸೂಕ್ಷ್ಮಸಾಂಪರಾಯಕ್ಷಪಕಂ ಸೂಕ್ಷ್ಮಲೋಭನಿರ್ಮೂಲನಂಗೆಯ್ತು
	ಜಿತಾಷ್ಟವಿಂಶತಿ ಮೋಹನೀಯಂ ಅತ್ತಮಿತ್ತಪನೀತ ದೋಷಜಾತಯಥಾಖ್ಯಾತಚಾರಿತ್ರ
	ಸಂಪನ್ನಕ್ಷೀಣ ಕಷಾಯವೀತರಾಗಚ್ಛದ್ಮಸ್ಥ ಗುಣಸ್ಥಾನಾನೇಕತ್ವ ವಿತರ್ಕವಿಚಾರಧ್ಯಾನಾದಿ
	ಪರಿಣತನಪರಿಮಿತಪ್ರದೇಶಂ ನಿರ್ಜರಾಧಿಕರಣಪರಿಣತಂ ಕೆಲವು ಸಮಯಂಗಳಿನಾತ್ಮ
	ದ್ವಿಚರ ಮಸಮಯದೊಳ್ ನಿದ್ರಾಪ್ರಚಾಳಾಪ್ರಳಯ ವಿದಾರಿತೋದಯಸಮಯದೊಳ್
	ಜ್ಞಾನಾವರಣಪಂಚಕಮಂ ದರ್ಶನಾವರಣಚತುಷ್ಕಮಂ ಅಂತರಾಯ ಪಂಚಕಮಂ
	ಸಪ್ರಪಂಚಂ ಘಾತಿಸಿ

ಕಂ||	ಕದಳೀಘಾತಂ ಜೀವ
	ಕ್ಕೆ ದುರಿತದಿಂದಕ್ಕುಮೆಂಬುದರ್ಹನ್ಮತಮಂ
	ತದು ಮಾಣ್ದಿರೆ ಬೇರ್ವೆರಸಾ
	ದುದು ಜನನೀ ಘಾತಿಗಳ್ಗೆ ಕದಳಿಘಾತಂ		|| ೧೧೨ ||

ವ||	ತದನಂತರಮಾ ಮುನಿವೈರೋಚನನುಮಪ್ಪ ಮುನಿರಾಜಂಗೆ

ಹರಿಣೀವೃತ್ತಂ||	ವ್ಯವಹಿತಪದಾರ್ಥಾವಿರ್ಭಾವಪ್ರಕಾಶಕಮಿಂದ್ರಿಯಾ
	ವ್ಯವಹಿತಪದಂ ಪರ್ಯಾಯದೊಳ್ ತೋಕನೇತರಮಂ

			- 316 -

	ಭವವಿರಹಿತಂ ಲೋಕಾಲೋಕೈಕಗೋಚರಮಕ್ಷಯಂ
	ಪ್ರವಿಮಳ ಗುಣೋದಾತ್ತಂ ಪುಟ್ಟಿತ್ತು ಕೇವಳಲೋಚನಂ		|| ೧೧೩ ||

ಮ||	ಭವದಿಂದಂ ಭವದೊಳ್ ವ್ರತಂ ದ್ವಿವಿಧಮಾಪ್ತೋದ್ದಿಷ್ಟಮುದ್ವೀರಣಂ
	ತ್ರಿವಿಧಂ ಬೋಧಿ ಚತುರ್ವಿಧ ನಮಿತಚಾರಿತ್ರಂ ವರಂ ಸೂಕ್ತಿ ಪಂ
	ಚವಿಧ ಪ್ರಾಣ್ಯಭಿರಕ್ಷೆ ಷಡ್ವಿಧಮುದಾತ್ತೋದ್ವಿಕ್ರಮಾವಾಪ್ತಿ ಸ
	ಪ್ತವಿಧಂ ಪೇೞ್ವ ತಮೋಧಿಯಂ ಕಿಡಿಸಿದಂ ಸೌಜನ್ಯಕಂದಾಂಕುರಂ		|| ೧೧೪ ||

			- ಗದ್ಯ -
			  ಇದು
		ಜಿನೇಂದ್ರ ಚರಣ ಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ವಿದ್ಯಾನಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ಏಕಾದಶಾಶ್ವಾಸಂ

			- 317 -

			ದ್ವಾದಶಾಶ್ವಾಸಂ

ಕಂ||	ಶ್ರೀಶಾಂತೀಶಂ ತ್ರಿಜಗದ
	ಧೀಶಂ ಕೇವಳವಿಬೋಧವಿನಿರೋಧಪದಾ
	ರ್ಥಾಶೇಷರೂಪನಮರ ನ
	ರೇಶ ಸಭಾವೃತನುದಾತ್ತ ದಿವ್ಯನಿಧಾನಂ		|| ೧ ||

ವ||	ದ್ವಾದಶಗಣಪರಿವೇಷ್ಟಿತನುಮಪ್ಪ ಮಹಾಪ್ರಾತಿಹಾರ್ಯ ವಿಭವೌದಾರ್ಯನುಂ
	ಚತುರಾಸ್ಯನುಮಹಮಿಂದ್ರ ನಮಸ್ಯನುಂ ಚರಾಚರೋಪಾಸ್ಯನುಮಷ್ಟಾದಶದೋಷ ದೂರನುಂ
	ಪರಮೌದಾರಿಕಶರೀರನುಂ ಅನಂತ ಚತುಷ್ಟಯಾವಷ್ಟಂಭನುಂ ಭಗವತ್ಸ್ವರೂಪ
	ನಿರೂಪಿತನುಂ ಜನ್ಮನಿಗಳ ವಿಗಳಿತಾತ್ಮನುಮಾಗಿ

ಕಂ||	ಹರಿಪೀಠದ ಮೇಗೆ ನಿಜ
	ಸ್ವರೂಪಮಿರೆ ನೆಗೆದ ನಾಲ್ಕುಬೆರಲಳವಿಯೊಳಾ
	ಪರಮೇಶ್ವರನಘವಿಘಟನ
	ಕರನಾಪ್ತಾಗಮ ಪದಾರ್ಥವಾಗಮೃತಮುಖಂ		|| ೨ ||

ಉ||	ಆ ಪರಮೇಶ್ವರಂ ಪ್ರಥಿತಷೋಡಶತೀರ್ಥಕರಂ ಸಚೋದ್ಯ ವಿ
	ದ್ಯಾಪರಿಪಾಕ ಶಾಸನಸಭಾವಳಯಂ ಗಣನಾಥಯೂಥಮಂ
	ಕ್ಷ್ಮಾಪಸಮೂಹಮಂ ತಿಳಿಪಲೊಪ್ಪುವ ದಿವ್ಯನಿನಾದದಿಂ ಜಗ
	ದ್ವ್ಯಾಪಿ ಜಿನೇಂದ್ರಶಾಸನಮತಾಶ್ರಮಮಂ ವಿಗತಾಶ್ರಮದ್ವಯಂ		|| ೩ ||

ವ||	ಇಂತೆಂದು ಬೆಸಸಿದಂ ತತ್ವವಿತತ್ವಸಂಸೇವ್ಯನಿಕುರುಂಬಾಶಯಕರ್ದಮಮಾತ್ಮವಚನ
	ಬೋಧೋದಾರಕ್ಷೀರಕ್ಷಾಳಿತಮಾಗೆ

ಕಂ||	ಆಸ್ರವಮೆರಡುತೆಱಂ ಪು
	ಣ್ಯಾಸ್ರವಮೊಂದದಱ ವೈಪರೀತ್ಯಭವಂ ಪಾ
	ಪಾಸ್ರವಮಂತವಱೊಳ್ ಪು
	ಣ್ಯಾಸ್ರವ ವಸ್ತುಸ್ವರೂಪಮಕ್ಕುಂ ತ್ರಿವಿಧಂ		|| ೪ ||

ಪೃಥ್ವೀವೃತ್ತಂ||	ಮನೋವಚನಕಾಯವೃತ್ತಿ ಶುಭಮಲ್ತೆ ಪುಣ್ಯಾಸ್ರಮಂ
	ಮನೋವಚನಕಾಯವೃತ್ತ್ಯಶುಭಮಲ್ತೆ ಪಾಪಾಸ್ರವಂ
	ಜಿನಾಗಮದೊಳಿಂ ಕಷಾಯರಹಿತಂ ತಲೋದೀತ್ತಮ
	ತ್ತನಂತ ಸುಖಹೃತ್ಕಶಾಯ ಸಹಿತಂ ಭವಾರಣ್ಯಜಂ		|| ೫ ||

			- 318 -

ವ||	ಅಂತು ಶುಭಾಶುಭಂಗಳೆಂಬೆರಡುಮಾಸ್ರವಂಗಳ್ಗೆ ಹೇತುಭೂತಮಕ್ಕುಂ ಅಲ್ಲಿ ಸಾಂಪರಾಯ
	ಕಾಯಮುಂ ವೀರ್ಯ ಪ್ರವೃತ್ತಿಯುಮಿಂದ್ರಿಯಕಷಾಯಯೋಗಮುಮಿಲ್ಲದುದು
	ಪುಣ್ಯಾಸ್ರವಮಕ್ಕುಂ ಉೞಿದುದು ಪಾಪಾಸ್ರವದ್ವಾರಂ ಅದಂ ಮುಚ್ಚುವುದು ಸಂವರಮೆಂಬು
	ದಕ್ಕುಂ ಮತ್ತಂ ಪೂರ್ವೋಪಾರ್ಜಿತಪರುಷಕರ್ಮನಿರ್ಜರಣಕಾರಣಂ ನಿರ್ಜರೆಯೆಂಬುದಕ್ಕುಂ
	ಬೞಿಯಂ ಸತ್ ಕರ್ಮಬಂಧಂ ಶುಭಮೆಂಬುದಕ್ಕುಂ ಅಸತ್ಕರ್ಮ ಬಂಧಮಶುಭಮೆಂಬ
	ದಕ್ಕುಂ ತದುಭಯಕರ್ಮ ನಿರ್ಮೂಲನಂ ಮೋಕ್ಷಮೆಂಬದಕ್ಕುಂ

ಕಂ||	ಎಂದಿಂತು ವಸ್ತುವಂ ನಿ
	ಸ್ಸಂದೇಹಂಮಾಡಿ ಬೆಸಸೆ ತಿರ್ಯಗ್ಗಣಮಂ
	ತಂದಱಿಗುಂ ದಲೆನಲ್ ಗಣ
	ಬೃಂದಂ ಪನ್ನೆರಡುಮಱಿದುದೊಂದಚ್ಚರಿಯೇ		|| ೬ ||

ವ||	ತದನಂತರಂ ಭೂಚರಪರಮಗುರು ಲೋಕವಿಭಾಗಮುಮನಕಲಂಕಾಚಾರಸಾರಂ
	ಸಂಕ್ಷೇಪರೂಪದಿಂದಮಿಂತೆಂದು ಬೆಸಸುಗುಂ ಲೋಕಂಗಳ್ ಮೂಱಕ್ಕುಂ ತದ್ಗತಂಗಳಪ್ಪ
	ಜೀವಂಗಳ ಗತಿ ನಾಲ್ಕಕ್ಕುಮವಾವುವೆಂದೊಡೆ ನರಕತಿರ್ಯಙ್ಮನುಷ್ಯದೇವಗತಿನಾಮದಿಂ
	ಮತ್ತಮಲ್ಲಿ ದೇವಗತಿ ನಾಲ್ಕಕ್ಕುಮಂತೆನೆ ಭವನವಾಸಿಗ ವಾನವ್ಯಂತರ ಜ್ಯೋತಿಷ್ಯ ಕಲ್ಪವಾಸಿ
	ಭೇದಭಿನ್ನತ್ವದಿಂ ಮತ್ತಮಲ್ಲಿ ಭವನಾಮರನಿಕಾಯಮುಮಸುರ ನಾಗ ಸುಪರ್ಣದ್ವೀಪೋ
	ದಧಿಸ್ವನಿತ ವಿದ್ಯುದ್ದಿಗಗ್ನಿವಾತಕುಮಾರನಾಮದಿಂ ಪತ್ತುತೆಱಮಕ್ಕುಂ ವ್ಯಂತರಾಮರಭೇದ
	ಮೆಂಟು ವಿಧಮಕ್ಕುಮೆಂತೆನೆ ಕಿನ್ನರಕಿಂಪುರುಷ ಗರುಡ ಗಂಧರ್ವ ಯಕ್ಷರಾಕ್ಷಸ ಭೂತ
	ಪಿಶಾಚ ಭೇದದಿಂ ಮತ್ತು ಜ್ಯೋತಿಷ್ಕರುಂ ಪಂಚವಿಧಮೆಂತೆನೆ ಚಂದ್ರಾದಿತ್ಯಗ್ರಹನಕ್ಷತ್ರತಾರಕಾ
	ಭೇದಭಿನ್ನವಿಧಿಯಿಂ ಮತ್ತಮನಲ್ಪಕಲ್ಪಾಮರರುಮಿಂದ್ರಪ್ರತೀಂದ್ರಸಾಮಾನಿಕತ್ರಯಸ್ತ್ರಿಂಶ
	ಪಾರಿಷದಾತ್ಮರಕ್ಷಕಲೋಕಪಾಲಕಿಲ್ಪಿಷಾಭೋಗ್ಯ ಭೇದದಿಂ ನವವಿಧಮಕ್ಕುಮಾ
	ನಾಕಲೋಕಮಱುವತ್ತು ಮೂಱುಪಟಲಮಕ್ಕುಂ

ಕಂ||	ನಾಕತ್ರಿಷಷ್ಟಿಪಟಲಾ
	ನೀಕಂ ಗ್ರೈವೇಯಕಂಗಳೊಂಬತ್ತೊಂಬ
	ತ್ತಾಕಡೆವರೆವನುದಿಶೆಗಳ್
	ಲೋಕೋಪರಿಮಂಗಳಯ್ದಣೂತ್ತರೆಯಕ್ಕುಂ		|| ೭ ||

	ಅದಱೆಡೆಗೀಷತ್ಪ್ರಾಗ್ಭಾ
	ರದಳವಿ ಪನ್ನೆರಡುಯೋಜನಂ ಸೌಧರ್ಮ
	ಕ್ಕದಱಿಂದಮತ್ತಮೂಗಾ
	ವುದರೊಳ್ ನೆಲಸುವರನಂತಸುಖರಾ ಸಿದ್ದರ್		|| ೮ ||

ಕಂ||	ಅಷ್ಟಗುಣೌಘದನಂತಚ
	ತುಷ್ಟಯದ ಶರೀರಮೆನಿಸಿ ಸಿದ್ಧರ್ ಖರಕ

			- 319 -

	ರ್ಮಾಷ್ಟಕಮೞಿಯೆ ಜಗತ್ಪ
	ರ್ಯಷ್ಟಿಗೆ ನೆಲೆಯಾದರಷ್ಟಮಾವನಿನಿಳಯರ್		|| ೯ ||

ವ||	ಅಂತೆಂಟನೆಯ ಭೂಮಿಯಾಗಿರ್ದಿಷತ್ಪ್ರಾಗ್ಭಾರಭೂಮಿಪ್ರಮಾಣಮಾವುದೆಂದೊಡೆ

ಕಂ||	ಎರಡುವರೆದ್ವೀಪಂ ವ್ಯಂ
	ತರಮಾನವರ್ತಿರ್ಯಗಾಲಯಂ ತತ್ಪ್ರಮಿತಂ
	ವರಸಿದ್ಧಕ್ಷೇತ್ರಮಿದಂ
	ಪರಮಾರ್ಥಂ ನಂಬುಗೆಂಬುದರ್ಹದ್ವಚನಂ		|| ೧೦ ||

ವ||	ಅಂತು ನಿಗೋದಂಬೆರಸು ಸಪ್ತಭೂಮ್ಯಾದಿಪರ್ಯಂತಮಪ್ಪ ಗತಿಪಂಚಕಸ್ಥಾನಂ
	ಲೋಕಾಕಾಶಂಗಳ್ ಸಂಗತಂಗಳಾಗೆಯಿದುವಂ ಧರಿಯಿಸಿ ನಿಂದ ಮಹಾವಾತಂಗಳ್
	ಮೂಱುಕ್ಕುಮವಾವುವೆಂದೊಡೆ ಘನೋದಧಿಯುಂ ನಿಲಮುಂ ತನುವಾತಮುಮೆಂಬು
	ದಕ್ಕುಮಲ್ಲಿ ದ್ವಿತೀಯ ಮಹಾವಾತದಿಂ ಮೇಲೆ ಪೋಗೆ ಮೂಱನೆಯ ಮಹಾವಾತದ
	ಕೆಳಗೆ ಸಿದ್ಧಪರಮೇಷ್ಠಿಗಳಿರ್ಪರ್

ಕಂ||	ವರಭೋಗಭೂಚರರ್ ಭೂ
	ಚರರಂಬರಚರರೆನಲ್ ಮನುಷ್ಯರ್ ತ್ರಿವಿಧರ್
	ಸ್ಥಿರತಿರ್ಯಗ್ಗತಿ ಭೂಮ್ಯಂ
	ತರಂಗದೊಳ್ ಸಕಳವಿಕಳಮಿಂದ್ರಿಯಮತಿಯಂ		|| ೧೧ ||

ವ||	ಅವಱೊಳ್ ಪಂಚೇಂದ್ರಿಯಂಗಳ್ ಜಳಚರಸ್ಥಳಚರಗಗನಚರಪ್ರಕಾರದಿಂ ಮೂದೆಱನಕ್ಕುಂ
	ವಿಕಳೇಂದ್ರಿಯಂ ತ್ರಿವಧಂ ಕರ್ಮಭೇದಮುಂ ಸಾಮಾನ್ಯರೂಪದಿಂದೇಕವಿಧಂ ಮೂಲಪ್ರಕೃತಿ
	ಭೇದದಿಂದೆಂಟುತೆಱನಕ್ಕುಂ ಅವಾವುವೆನೆ ಜ್ಞಾನಾವರಣೀಯಂ ದರ್ಶನಾವರಣೀಯಂ
	ವೇದನೀಯಂ ಮೋಹನೀಯಂ ಆಯುಷ್ಯಂ ನಾಮ ಗೋತ್ರಮಂತರಾಯಮೆಂಬಲ್ಲಿ
	ಜ್ಞಾನಾವರಣೀಯಂ ಪಂಚವಿಧಮೆಂತೆನೆಮತಿಶ್ರುತಾವಧಿಮನಃಪರ್ಯಯಕೇವಲಬೋಧ
	ನಿರೋಧದಿನಕ್ಕುಂ ದರ್ಶನಾವರಣೀಯಮುಂ ನವವಿಧಮೆಂತೆನೆ ನಿದ್ರಾನಿದ್ರಾ
	ಪ್ರಚಳಾಗ್ರಪ್ರಚಳಾಸ್ತ್ಯಾನಗೃದ್ದಿ ನಿದ್ರಾಪ್ರಚಲಾಚಕ್ಷುರಚಕ್ಷುರವಧಿ ಕೇವಲಬೋಧ
	ದರ್ಶನಪ್ರಜ್ಞಾನದಿನಿನಿತುಭೇದಮಕ್ಕಂ ವೇದನೀಯಮುಂ ಸಾತಾವೇದನೀಯಮುಮಸಾತಾ
	ವೇದನೀಯಮುಮೆಂದಿರ್ತೆಱನಕ್ಕುಂ ಮೋಹನೀಯಮಿರ್ಪತ್ತೆಂಟು ತೆಱನಕ್ಕುವೆಂತನೆ
	ದರ್ಶನಮೋಹನೀಯಂ ಚಾರಿತ್ರಮೋಹನೀಯಮೆಂದಿರ್ತೆಱನಕ್ಕುಮಲ್ಲಿ ಮಿಥ್ಯಾತ್ವಂ
	ಸಮ್ಯಙ್ಮಿಥ್ಯಾತ್ವಂ ಸಮ್ಯಕ್ತ್ವಪ್ರಕೃತಿಯುಮೆಂದು ದರ್ಶನ ಮೋಹನೀಯಂ ಮೂಱುಂತೆಱಂ
	ಕಷಾಯ ನೋಕಷಾಯಭೇದದಿಂ ಚಾರಿತ್ರಮೋಹನೀಯಮಿರ್ತೆಱಂ ಅಲ್ಲಿ ಕಷಾಯ
	ಮೋಹನೀಯಂ ಷೋಡಶವಿಧಮೆಂತೆಂದೊಡೆ ಅನಂತಾನುಬಂಧಿ ಕ್ರೋಧಮಾನಮಾಯಾ
	ಲೋಭಮಪ್ರತ್ಯಾಖ್ಯಾನ ಕ್ರೋಧಮಾನಮಾಯಾಲೋಭಂ ಪ್ರತ್ಯಾಖ್ಯಾನಕ್ರೋಧಮಾನಮಾ

			- 320 -

	ಯಾಲೋಭಂ ಸಂಜ್ವಳನಕ್ರೋಧಮಾನ ಮಾಯಲೋಭಮೆಂದು ನೋಕಷಾಯಂ ನವವಿಧ
	ಹಾಸ್ಯರತ್ಯರತಿಶೋಕಭಯಜುಗುಪ್ಸಾಸ್ತ್ರೀಪುನ್ನಪುಂಸಕ ಭೇದದಿನಿಂತು ಮೋಹನೀಯಕರ್ಮ
	ವಿಪ್ಪತ್ತೆರಡುತೆಱನಕ್ಕುಂ ಆಯುಷ್ಕರ್ಮಮುಂ ನರಕತಿರ್ಯಙ್ಮನುಷ್ಯದೇವಾಯುಷ್ಯಭೇದದಿಂ
	ನಾಲ್ಕುತೆಱನಕ್ಕುಂ ನಾಮಕರ್ಮಮುಂ ಪಿಂಡಾಪಿಂಡನಾಮದಿಂ ತೊಂಬತ್ತುಮೂಱುತೆಱನಕ್ಕು
	ಗೋತ್ರಕರ್ಮಮುಮುಚ್ಚನೀಚ ಭೇದ ಭಿನ್ನಮಿರ್ತೆಱನಕ್ಕು ಅಂತರಾಯಮುಂ ದಾನಲೋಭ
	ಭೋಗೋಪಭೋಗ ವೀರ್ಯಾಂತರಾಯಪ್ರಕಾರದಿಂ ಪಂಚವಿಧಮಕ್ಕು ಇಂತುತ್ತರ
	ಪ್ರಕೃತಿಗಳಷ್ಟಾ ಚತ್ವಾರಿಂಶದುತ್ತರ ಶತಸಂಖ್ಯಾರೂಪಂಗಳಕ್ಕುಮುತ್ತರೋತ್ತರಪ್ರಕೃತಿಗಳ
	ಸಂಖ್ಯಾತಲೋಕಮಾತ್ರಂಗಳಕ್ಕುಂ

ಕಂ||	ಜಿನಪತಿ ಕರ್ಮಪ್ರಕೃತಿಯ
	ನನಘಂ ಸ್ಥೂಲಸ್ವರೂಪದಿಂ ಬೆಸೆಸೆ ಮನ
	ಸ್ತನುವಚನಂಗಳ್ ಸಂಗತ
	ಮೆನೆ ತಂದೆಯ ಭಕ್ತ ಪುನ್ನಮಾರ್ಯರ್ ಕೇಳ್ದರ್		|| ೧೨ ||

ವ||	ತದನಂತರಂ

ಚಂ||	ವಿಹರಣಕಾಲಮಿನ್ನೆನಗೆ ಬಂದುದಿದೆಂದು ಜಿನ ಜನಸ್ತುತಂ
	ವಿಹರಿಸಲುದ್ಯಮಂಗೆಯಲೊಡಂ ನೆಱೆ ಪನ್ನೆರಡುಂ ಗಾಣಾಳಿ ಸ
	ನ್ನಿಹಿತ ಪದಾರ್ಚನಾಕಳಕಳಂ ದಿವಿಜೇಂದ್ರಪುರಸ್ಸರಂ ನಭೋ
	ವಿಹಿತಗತಿಸ್ವರೂಪಮೆಸೆದೊಪ್ಪಿದುದೊಪ್ಪುವಗಣ್ಯಪುಣ್ಯದಿಂ		|| ೧೩ ||

ತರಳವೃತ್ತಂ||	ಗಗನಮುರ್ವಿಗೆ ಯೋಜನದ್ವಯಾಮಾಗೆ ಜೈನಪದದ್ವಯಂ
	ನೆಗೆಯ ಮುಂದಣವೇೞು ಪಿಂದಣವೇೞು ತಾವರೆಗಳ್ ಕರಂ
	ಸೊಗಯಿಸಿರ್ಪಿನಮಂತವಂ ಜಿನನಂಘ್ರಿಗಳ್ ನಿಜಘಾತದಿಂ
	ಸುಗಿಯೆ ಮೆಟ್ಟವೆ ಮುಟ್ಟದಾಚತುರಂಗುಳೋಪರಿಮಾರ್ಗದೊಳ್		|| ೧೪ ||

ವ||	ಜಿನಚಂದ್ರದೇವಂ ನಡೆಯೆ ಧರ್ಮಚಕ್ರಂ ಮುಂದೆ ನಡೆಯೆ ನಡೆವ ನಾಲ್ಕುಂ ದೆಸೆಗಳೊಳಂ
	ನೂಱು ಯೋಜನ ಪ್ರಮಾಣಾಂತರದೊಳಾವ ಜೀವಕ್ಕಂ ಪಸಿವು ಪಸವುಂ ಪ್ರಾಣವಧೆ
	ಯುಮಾಗದಿರೆಯುಂ ಕುಸುಮಫಲ ಪರಿಣತಫಲ ದಾನಂಗಳಪ್ಪ ವನಸ್ಪತಿ ವೃಕ್ಷೌಷಧಿ
	ಗುಲ್ಮಂಗಳಪ್ಪನೋಕಹಜಾತಿಗಳುಂ ವನ್ಯಧಾನ್ಯಫಲಗ್ರಾಮಂಗಳಪ್ಪ ಬೀಜಕಾಯಂಗಳುಂ
	ಭಗವದಾಗಮನ ದರ್ಶನ ಹರ್ಷೋತ್ಕರ್ಷದಿಂ ಘನ ರೋಮಾಂಚ ಕಂಚುಕಿತಾಂಗಿಯಾ
	ಧರವನಿತೆಯಂದಂಬೆತ್ತಿರೆಯುಂ ನೀರದಮಾರ್ಗಂ ನಿರ್ನೀರದ ತುಷಾರಪಾಂಸುಪಟಳ
	ಮಾಗೆಯುಂ ಸ್ವಾಭಾವಿಕಕರ್ಮ ಕ್ಷಯಜ ದೇವಕೃತಂಗಳೆಂಬ ಮೂವತ್ತುನಾಲ್ಕುಮತಿಶಯಂ
	ಗಳೊಳೊಂದುಗುಂದದಿರೆಯುಮಷ್ಟ ಪ್ರಾತಿಹಾರ್ಯಂಗಳ್ ನಿಂದೆಡೆಯೊಳ್
	ನಿರಂತರಮಿರೆಯಿರೆ

			- 321 -

ಮಲ್ಲಿಕಾಮಾಲೆ||	ಚಾರುನೀರದಮಾರ್ಗದೊಳ್ ನಿಯತಂ ಪ್ರಶಸ್ತವಿಹಾರವಿ
	ಸ್ತಾರಮಾಗೆಯುಮಾಜಗತ್ರಯವಂದಿತಾಂಘ್ರಿವಿಹಾರದೊಳ್
	ಮೇರುಜಂಗಮಮಾದವೋಲ್ ನಡೆದಂ ಸಧರ್ಮಪವಿತ್ರ ಭೂ
	ಭಾರಮಷ್ಟಮಭೂಮಿಭಾರಮಿದೆಂಬಿನಂ ಪರಮೇಶ್ವರಂ		|| ೧೫ ||

ಕಂ||	ಇಂದ್ರನಯನದ್ವಯಕ್ಕೆ ಜಿ
	ನೇಂದ್ರನ ರೂಪಧಿಕಮಾಗೆ ಪಡೆದಂ ಸೌಧ
	ರ್ಮೇಂದ್ರಂ ಸಾಸಿರಕಣ್ಣನ
	ತೀಂದ್ರಿಯದರ್ಶನನಿದೇಂ ಜಿನಂ ಸುಂದರನೋ		|| ೧೬ ||

	ಜಿನಜನ್ಮಾಭಿಷವಂ ನ
	ರ್ತನದಿಂ ಸೊಗಯಿಸುವುದಂತದಂ ಸುರರಾಜಂ
	ಪುನರುಕ್ತಂ ಮಾಡೆ ಜಿನೇಂ
	ದ್ರನ ವಿಹರಣಪೂರ್ವರಂಗಮೇನೊಪ್ಪಿದುದೋ		|| ೧೭ ||

	ಕ್ಷೀರಂ ರುಧಿರಂ ಪರಮೌ
	ದಾರಿಕತನುಗಿಲ್ಲ ನೆೞಲು ಪಕ್ಷ್ಮಸ್ಪಂದಂ
	ಚಾರುನಯನದ್ವಯಕ್ಕೆ ಶಿ
	ರೋರುಹನಖಮಂದಿನಂತೆ ಬಳೆಯವು ಜಿನನಾ		|| ೧೮ ||

	ದಿವ್ಯಧ್ವನಿ ಯೋಜನಮಾ
	ತ್ರವ್ಯವಸಿತಮಿಭವಿರೋಧಿಪೀಠಂ ತನು ತಾ
	ನವ್ಯಾಬಾಧಂ ಘಾತಿತ
	ಮೋವ್ಯಯದಿಂದಾಗೆ ತಳರ್ದನಾ ಜಿನಚಂದ್ರಂ		|| ೧೯ ||

ವ||	ಮತ್ತಮಿತ್ತ ಮೈತ್ರಿಯುಂ ಸಹಸ್ರಕರಜ್ಯೋತಿಯುಮಾಳೋಕಪ್ರಿಯಜನನನಯನ ಸುಂದರತೆಯುಂ
	ಪದ್ಮರಾಗಾರುಣ ಲಸದಶೋಕ ಪಾದಪಮುಂ ಪರಿಪೂರ್ಣೇಂದು ಮಂಡಲಾಖಂಡಿತ
	ಪ್ರಭಾಪ್ರಸರಶೋಭಾಯಮಾನಚ್ಛತ್ರತ್ರಯಮುಂ ದ್ವಾತ್ರಿಂಶದ್ಯಕ್ಷೇಂದ್ರಪರಿವೀಜ್ಯ
	ಮಾನಪಂಚರತ್ನಾಂಚಿತಚಾರುಚಮರೀಕರಚಮರರುಹಂಗಳುಂ ಘರ್ಮೋರ್ಮೀಹತನಿರ್ಮಳ
	ಸಮೀರನುಂ ನಮೇರು ಮಂದಾರಸಂತಾನಕಪಾರಿಜಾತ ಕುಸುಮಸ್ಪಷ್ಟವೃಷ್ಟಿಯುಮಷ್ಟೋತ್ತರ
	ಶತಸಹಸ್ರ ಸಂಖ್ಯಾತಿಚಿತಾಂಕಮಾಲಿಕಾಸ್ತವನನಿರತ ಭವನವಜ್ಯೋತಿಷ್ಕೇಂದ್ರಪ್ರತೀಂದ್ರ
	ಸಾಮಾನಿಕ ದಿಕ್ಪಾಲಲೋಕಾಂತಿಕಶ್ರವಣಸುಂದರಧ್ವನಿಯುಮನವರತದಿವಿಜದುಂದುಭಿಸುರ
	ನಿಕರತಳವಿತಾಡ್ಯಮಾನಪ್ರಧ್ವಾನಮುಂ ಭೂಚರಖೇಚರ ವಂದನಾಸುಂದರರವಪ್ರತಿನಾದಮು
	ಮುದಾತ್ತವಿವರಮುಂ ನಿಜವಾಹನವಿಹೀನವಿಸ್ಮಯಸ್ಮೇರವದನಸರಸಿರುಹ ದ್ವಾತ್ರಿಂಶನ್ನಾ
	ಕಾನೀಕಮುಂ ಕರಮೊಪ್ಪೆ

			- 322 -

ಕಂ||	ಕನಕರುಚಿರುಚಿರವಿಂಶತಿ
	ಧನುಃಪ್ರಮಾಣಾಂಗಮೆಸೆಯೆ ಗಗನವಿಹಾರಂ
	ತನಗೊಪ್ಪೆ ವಿಹಾರಿಸಿಯುಂ
	ಜಿನಚಂದ್ರನಕ್ಷಾಘಾಘಶೇಷದೈನ್ಯದನಾದಂ		|| ೨೦ ||

	ಅಮರಾನೀಕಮನೇಕಂ
	ಕ್ರಮಯುಗವಿನ್ಯಸ್ತಮಸ್ತಕಂ ಬಳಸಿರೆ ವಿ
	ಶ್ರಮಿಸುವವೋಲ್ ಧರ್ಮಕ್ಷೇ
	ತ್ರಮದಾವುದೆನೆ ಸಮವಸರಣದೆಡೆಯೆನೆ ನಡೆದಂ		|| ೨೧ ||

ಉ||	ಆದಿವಿಜಾದಿನಾಥಮತದಿಂ ಸ್ತನಿತಾಮರಬೃಂದಮಂದು ಗಂ
	ಧೋದಕವೃಷ್ಟಿಯಂ ಸುರಿವರೊಯ್ಯನೆ ತಣ್ಣಗೆ ಕಮ್ಮನಾಗೆ ಮೇ
	ಲಾದನಿಲಾಮರರ್ ಸುೞಿದು ಬೀಸುವರೊಪ್ಪುವ ವಾಂಶವೈಣ ಗೇ
	ಯಾದಿಗಳಿಂಪು ಪೊಂಪುೞಿ ಸುರೇಶ್ವರಗಾಯಕವಾದನೋದಿತಂ		|| ೨೨ ||

ವ||	ಎನಿಸೆ ಭವ್ಯಜನಶರಣಮಾದ ಸಮವಸರಣಗೋಭೂಮಿಯೊಳ್

ಕಂ||	ಶ್ರವಣಾಮೃತಮೆನೆ ಧರ್ಮ
	ಶ್ರವಣಂ ಮೃದುಮಧುರರುಚಿರಗಂಭೀರರವಂ
	ಶ್ರವಣದಿನಾಱಿಸಿದಂ ವಿವಿ
	ಧವಿನೇಯಮನಿಂತು ಶಾಂತಿಜಿನನಪವೃಜಿನಂ		|| ೨೩ ||

ವ||	ಮತ್ತಂ ನಭೋಯಾನದೊಳ್ ಕಿಱಿದು ಪೊೞ್ತಾಗೆಯಂ ಸಭಾಸದನದೊಳ್ ಪಿರಿದು
	ಪೊೞ್ತು ಪೋಗೆಯುಂ ಗಗನವಿಹಾರಮಲ್ಪಮೆನೆಯುಂ ನಗರಮನೋಹರವ್ಯಾಪಾರಮನಲ್ಪ
	ಮೆನೆಯುಂ ವೋಮಯಾನಂ ತುಚ್ಛಮೆನೆಯುಂ ಗ್ರಾಮಯಾನಮತುಚ್ಛಮೆನೆಯುಂ
	ಧರ್ಮೋಪದೇಶಂಗೆಯುತ್ತುಮುತ್ತಮ ತೀರ್ಥೇಶ್ವರಂ ವಿಹಾರಿಸೆ

ಉ||	ಆ ಗತರಾಗನಂ ಬಳಸೆ ಪನ್ನೆರಡುಂ ಗಣಮಭ್ರಶುಭ್ರತಾ
	ರಾಗಣದಂದದಿಂದೆಸೆದುದೀ ಭರತಾವನಿ ಭೋಗಭೂಮಿ ಭೂ
	ಭಾಗಿ ಸುಖಾಪ್ತಿಯಂ ಪಡೆದುದಷ್ಟಮಭೂಮಿ ಸಮೀಪಮಾಯ್ತು ಜೈ
	ನಾಗಮಭಾಗಿ ಭವ್ಯಜನಕೇನುಪಶಾಂತಿಯೊ ಶಾಂತಿನಾಥನಾ		|| ೨೪ ||

ವ||	ಮತ್ತಮಾ ಪರಮೇಶ್ವರನುತ್ತಮಾಗಣ್ಯಪುಣ್ಯಾತಿಶಯಮಂ ಪೇೞ್ವೊಡೆ

ಉ||	ಆಡುವನಿಂದ್ರನಂಘ್ರಿನತಿಗೆಂದೆಡೆಯಾಡುವನಿಂದ್ರನೋತು ಮಾ
	ತಾಡುವನಿಂದ್ರನಕ್ಷಿಯುಗಮೆಯ್ದದೊಡಕ್ಷಿಸಹಸ್ರಸಂಖ್ಯೆಯಿಂ
	ನೋಡುವನಿಂದ್ರನಿಂದ್ರನತಿಯುದ್ಧತಮಾಡುವನಾಜಿನೇಂದ್ರನಾ
	ಷೋಡಶತೀರ್ಥನಾಥನೊರೆಗಂ ದೊರೆಗಂ ದೊರೆಯಾರಘಾಂತಕ‌ರ್		|| ೨೫ ||

			- 323 -

ಕಂ||	ಎಂಬಳವಿಗಮಧಿಕನಘ
	ಸ್ತಂಬೇರಮವೈರಿ ಶಾಂತಿನಾಥಂ ಮಿಥ್ಯಾ
	ಡಂಬರವಿಘಾತಿ ಘಾತಿಕ
	ದಂಬಕತರುಗಹನದಹನನೆನೆ ನೆಗೞ್ದಜರಂ		|| ೨೬ ||

	ಭರತಕ್ಷೇತ್ರದಯೋಧ್ಯಾ
	ಪುರಸತ್ಪ್ರತಿಬದ್ಧಮಪ್ಪ ಮಧ್ಯಮಖಂಡಂ
	ಸ್ಪುರಿಯಿಸೆ ಧರ್ಮರಸಾಯನ
	ಸರಿತ್ಪ್ರವಾಹದಿನಜಂ ವಿಹಾರಿಸುವೆಡೆಯೊಳ್		|| ೨೭ ||

	ಬಾಲಂಗಬಲೆಗೆ ಬಲಗೋ
	ಪಾಲಕವರ್ಗಕ್ಕೆ ಸಗ್ಗದಪವರ್ಗದ ಮಾ
	ರ್ಗಾಲಂಬನಮಾದುದು ತ
	ತ್ತ್ರೈಲೋಕ್ಯಶರಣ್ಯಸೇವ್ಯದಿವ್ಯಧ್ವನಿಯಿಂ		|| ೨೮ ||

ಉ||	ಅಂತು ವಿಹಾರಿಸುತ್ತುಮಭವಂ ಭವಸಂಭವದೋಷದೂಷಣೋ
	ದಂತಮನಂತಸೌಖ್ಯನಿರತಂ ಭರತಾವನಿಗಷ್ಟಮಾವನೀ
	ಭ್ರಾಂತಿಯುತಂ ಕರಂ ಜಿನನನಾಗತಭೂತಭವತ್ಸಮಸ್ತವ
	ಸ್ತ್ವಂತರಭಾಷಿ ತೋಷಿಸಿದನಿಂದ್ರನರೇಂದ್ರಫಣೀಂದ್ರಲೋಕಮಂ		|| ೨೯ ||

ವ||	ಅಂತು ಧರ್ಮಕ್ಷೇತ್ರಪವಿತ್ರೀಕರಣವಿಹಾರಾನಂತರಮನಂತಂಚತುಷ್ಟಯಪುಷ್ಟಿಪರಪುಷ್ಟನುಂ
	ವಿಂಶತಿಧನುಃ ಪ್ರಮಿತಿಪರಮೌದಾರಿಕಶರೀರನುಂ ಸಲಕ್ಷಸಂವತ್ಸರಸಂಖ್ಯಾಪರಮಾಯುಷ್ಯ
	ನುಮುತ್ತಪ್ತಸುವರ್ಣನುಂ ಷೋಡಶತೀರ್ಥಂಕರನುಮೇಕಕಾಲಕಳಿತ ಚಕ್ರಧರ ತೀರ್ಥಂಕರಕುಸು
	ಮಶರಾಗ್ರಗಣ್ಯಪುಣ್ಯತನುವಪ್ಪ ಶಾಂತೀಶ್ವರನಕಲಂಕಾಚಾರಸಾರಂ ಸಮವಸರಣಾಗತಗಣ
	ನಾತೀತ ದ್ವಾದಶಗಣವಿನೇಯ ಜನಂಗಳಂ ನರನಾಕನಾಗಲೋಕಗಮನಕ್ಕೆ ಪರಸಿ ವಿಸರ್ಜಿಸಿ

ಮ||ಸ್ರ||	ಪುರುದೇವಂ ದಿವ್ಯಕೈಲಾಸದೊಳಘಮಥನಂ ಪಾವೆಯೊಳ್ ವೀರನಾಥಂ
	ಸ್ಥಿರಬೋಧಂ ಚಂಪೆಯೊಳ್ ಪೆಂಪೆಸೆದಿರೆ ವಸುಪೂಜ್ಯಾತ್ಮಜಂ ನೇಮಿನಾಥಂ
	ದೊರೆವೆತ್ತುಜ್ಜಂತದೊಳ್ ನೆರ್ಮಿದರುೞಿದ ಜಿನರ್ ಸಂದ ಸಮ್ಮೇದದೊಳ್ ಮು
	ಕ್ತಿರಮಾಧೀಶರ್ಕಳೆಂದಲ್ಲಿಗೆಮಿಗೆ ಭಿಜಯಂಗೆಯ್ದುನಾ ಶಾಂತಿನಾಥಂ		|| ೩೦ ||

ಕಂ||	ಆ ಸಮ್ಮೇದಗಿರೀಂದ್ರದ
	ಭಾಸುರಮಣಿಕನಕರಜತಸಿಕತಿಳತಳದೊಳ್
	ಮಾಸಾವಧಿಯೆನೆ ಯೋಗಸ
	ಮಾಸಾದಿತವಿಧಿಯಿನಮರೆ ಕಾಯೋತ್ಸರ್ಗಂ		|| ೩೧ ||

ವ||	ಅಂತು ತಿಂಗಳ್ವರಮೆಡೆಯುಡಿಯದೆ ನಿಂದು

			- 324 -

ಕಂ||	ಪ್ರತಿಮಾರೂಪಮಘಾತಿ
	ಪ್ರತಿರೂಪದ ಗರ್ವಪರ್ವತಾರೂಢತೆಯಿಂ
	ಶತಖಂಡಂ ಮಾಡಿದುವೇ
	ನತರ್ಕ್ಯಮೋ ಜಿನನ ಪಡೆದಘಾತಿವಿಘಾತಂ		|| ೩೨ ||

	ಅೞಿವುದುಮಘಾತಿಗಳ್ ಪೂ
	ವಱೆಗಱೆದುದು ನಭದಿನಮರಪಟಹಧ್ವನಿಗಳ್
	ಮೊೞಗಿದುವೌದಾರಿಕತನು
	ನೆೞಲಂತಿರೆ ನೆಲಕೆ ವಂದುದಘವಿಘಟನದಿಂ		|| ೩೩ ||

	ಮುಕ್ತಿಶ್ರೀಯೊಳ್ ತನಗಾ
	ಸಕ್ತಿಯೊಳಿರದೊಸೆದು ನೆರೆದನಜರಂ ವನಿತಾ
	ಸಕ್ತಿಯ ವರಂಗೆ ನೆರೆವನು
	ರಕ್ತಿ ಯನೊದವಿಸುವ ಮೆಚ್ಚದೇನಚ್ಚರಿಯೋ		|| ೩೪ ||

ವ||	ಆಗಳ್ ಪರಿನಿರ್ವಾಣಕಲ್ಯಾಣಸೂಚನಾಚಿಹ್ನಂಗಳ್ ತಂತಮ್ಮ ಲೋಕಂಗಳೊಳ್ ನೆಗೞೆ
	ನೆಗೞ್ದಭವನಾಮರವ್ಯಂತರಜ್ಯೋತಿಷ್ಕ ಕಲ್ಪವಾಸಿ ದೇವನಿಕಾಯಂ ವಿವಿಧಾರ್ಚನಾ
	ಸಮಗ್ರಾಗ್ರಹಸ್ತರಾಗಿ ಬಂದು ಬಲವಂದು ನಿಂದು ತಮ್ಮ ತಂದರ್ಚನೆಗಳಿಂ ಜಿನನಾಥಶರೀರ
	ಮನರ್ಚಿಸಿರ್ದು ಕಿಱಿದು ಬೇಗದಿಂ

ಹರಿಣೀವೃತ್ತಂ||	ಬೆಸಸೆ ಬೆಸನಂ ಸೌಧರ್ಮೇಂದ್ರಂ ಫಣೀಂದ್ರಸುರೇಂದ್ರರಾ
	ರ್ದೊಸೆದು ಮಕುಟಾಯತ್ತಾಗ್ನಿಸ್ಫಾರದಿಂ ಜೀನದೇಹಮಂ
	ಭಸಿತಮಯಮಪ್ಪನ್ನಂ ಸಂಸ್ಕಾರಿಸಿರ್ದು ತ್ರಿಪುಂಡ್ರಮಂ
	ನೊಸಲೊಳಿಡೆ ತಾನಿಂದ್ರಂ ತಾಮಿಟ್ಟರಗ್ನಿ ಕುಮಾರಕರ್		|| ೩೫ ||

ವ||	ತದನಂತರಂ

ಕಂ||	ಅಮರಸಮಾಜಂ ತದ್ಭ
	ಸ್ಮಮನಂಗೋಪಾಂಗನಿಕಟತಟದೊಳ್ ಪೂಸಿ
	ರ್ದೆಮಗೆ ಜಿನಪತಿಯ ಮಹಿಮೆಯ
	ಸಮಗ್ರಸಾಮಗ್ರಿಯಕ್ಕುಮೆಂದೊಡಗುಣಿದರ್		|| ೩೬ ||

	ಧರ್ಮಾನುರಾಗದಿಂ ಸೌ
	ಧರ್ಮೇಂದ್ರನುಮಾಡೆ ಮತ್ತಿನಿಂದ್ರರುಮದನೇಂ
	ನಿರ್ಮಿಸಿದರೊ ಜಿನಧರ್ಮದ
	ಪೆರ್ಮೆಗೆ ರಾಗಿಸರೆ ಭವ್ಯರಱಿವಿನ ದಿವ್ಯರ್		|| ೩೭ ||

			- 325 -

ವ||	ಅಂತು ಮೂವತ್ತಿರ್ವರಿಂದ್ರರುಮಾನಂದನೃತ್ಯಮನಾಡೆಯುಂ ಕಿನ್ನರರ್ ಕೊಳೆಪಾಡೆಯುಂ
	ಅಮರತೊರ್ಯಂಗಳ್ ತಾಳಂಗಳೊಳಕೂಡೆಯುಂ ಆಡಿ ಬೞಲ್ದಮರೆರೆೞ್ದು ನೋಡೆಯುಂ
	ಪರಮನ ಚರಮಕಲ್ಯಾಣಂ ಪರಿಪೂರ್ಣಮಾಗೆ

ಕಂ||	ಪರಮ ಜಿನಶಿಷ್ಯರಂ ಗಣ
	ಧರರಂ ಮಕುಟಾಗ್ನಿಯಿಂದಮಗ್ನಿಕುಮಾರರ್
	ಸುರಪತಿಮತದಿಂದ ಸಂ
	ಸ್ಮರಿಸಿದರರ್ಹತ್ಸ್ವರೂಪಮೆಂದತಿಮುದದಿಂ		|| ೩೮ ||

	ಆಸನ್ನಭವ್ಯರರ್ಹ
	ಚ್ಚಾಸನದೊಳ್ ಭಕ್ತರೆಂದೊಡಿಂ ಪ್ರತ್ಯಕ್ಷೋ
	ದ್ಭಾಸಿಯನೀಕ್ಷಿಸಿ ಜಿನನಂ
	ಶಾಸನದೀಪಕರ ಭಕ್ತಿ ಕಿಱಿದಾದಪುದೇ		|| ೩೯ ||

	ಆಸಮಯದೊಳಂದರ್ಹ
	ಚ್ಚಾಸನಬದ್ಧ ಪ್ರಸಿದ್ಧ ಭವಸಂತತಿಯಂ
	ಭಾಸುರಕುಳಿಶದೆ ಬರೆಯಿಸಿ
	ವಾಸವನೆಱಗಿದನದಕ್ಕೆ ಭಕ್ತಿಯ ಭರದಿಂ		|| ೪೦ ||

	ಅಭವಂಗೆ ಕಾಲಲಬ್ಧಿಯ
	ವಿಭವಂ ದೊರೆಕೊಂಡ ಭವದಿನರ್ಹಲ್ಲಕ್ಷ್ಮೀ
	ಪ್ರಭುತೆವರಂ ಬರೆಯಿಸಿ ಭ
	ಕ್ತಿಭಾರಮಂ ಸಫಲಮೆನಿಸಿ ನಿಱಿಸಿದನಿಂದ್ರಂ		|| ೪೧ ||

	ಅಯ್ದುಂ ಕಲ್ಯಾಣಂಗಳ
	ನೆಯ್ದಿಸಿ ಷೋಡಶಜಿನೇಂದ್ರನಂ ಮುಕ್ತಿಯನಿ
	ನ್ನೆಯ್ದುವುದುಮರಿದೆ ಹರಿಗಾ
	ರಯ್ದಿದನಾರ್ ನಂಬರಖಿಳಭುವನತ್ರಯದೊಳ್		|| ೪೨ ||

	ಎಂದು ವಿನೇಯೋತ್ಕರಮಭಿ
	ವಂದಿಸಿ ಶಾಂತೀಶ್ವರಂಗೆ ಪರಿಚಾರಕರಾ
	ದಂದುಮಳವಳನಿಗೞಿಯೆ ಪು
	ರಂದರತತಿ ನೆಗೞ್ದುದಿಂತು ನೋಂತರುಮೊಳರೇ		|| ೪೩ ||

			- 326 -

ವ||	ಮತ್ತಮಾಸರ್ವಗೀರ್ವಾಣನಾಥನಕ್ಷೂಣವಿಶೋಧಿಪರಿಣಾಮಸಂಚಿತ ಭೋಗಂ ತ
	ಮಗಮುಳ್ಳುದಱಿಂದ ಶಚೀಮಹಾದೇವಿಯುಂ ಲೋಕಪಾಲರುಂ ಬ್ರಹ್ಮಲೋಕನಿಳಯರಪ್ಪ
	ಲೋಕಾಂತಿಕರಂ ದಕ್ಷಿಣೇಂದ್ರರುಮಯ್ದಣೂತ್ತರೆಗಳೊಳ್ ಮಧ್ಯಮವರ್ತಿಯಪ್ಪ ಸರ್ವಾರ್ಥ
	ಸಿದ್ಧಿಯಹಮಿಂದ್ರರುಂ

ಕಂ||	ಭವವಲ್ಲೀದಳಫಲಮೂ
	ಲವಿಷಯಮಂ ಪಱಿದು ಮುಱಿದು ಕುಡಿಯುಂ ಬಂದಾ
	ದಿವದಿಂದಂ ಮುಕ್ತಿವಧೂ
	ವಿವಾಹಮಲ್ಲದೆ ವಧೂವಿವಾಹಮನೊಲ್ಲರ್		|| ೪೪ ||

	ಮೊದಲಿಂದ್ರಂಬೆರಸಿಂದ್ರರು
	ಮುದಿತೋದಿತರಂತನಂತ ಸುಖತನುಗಳಘಾ
	ಸ್ಪದತನುಹರರೆಂದೆಂದುಂ
	ಮುದದಿಂ ಮುಕ್ತಿಯೊಳ್ ನಿಲ್ಲದಿರ್ಪರೆ ಸಿದ್ಧರ್		|| ೪೫ ||

ಉ||	ಇಂತು ಚರಾಚರೈಕಸುಖಕಾರಣನಂ ದಿವಿಜರ್ ಚತುರ್ವಿಧರ್
	ಶಾಂತಿಜಿನೇಂದ್ರನಂ ನೆರೆದಹರ್ನಿಶಮೋಲಗಿಸುತ್ತುಮಿರ್ದು ಕಾ
	ಲಾಂತದೊಳಾಜಿನಂ ವೃಜಿನಮಂ ತವಿಸುತ್ತೆ ನಿರಾಸ್ರವಂ ತ್ರಿಲೋ
	ಕಾಂತಮನೆಯ್ದೆ ತಾಮುಮಿರದೆಯ್ದಿದರಾತ್ಮನಿಕೇತನಂಗಳಂ		|| ೪೬ ||

ವ||	ಮತ್ತಮಾಜಿನೇಂದ್ರನ ಪರಮಚರಮೌದಾರಿಕ ಶರೀರಸಂಸ್ಕಾರಭೂಮಿಪ್ರದೇಶಕ್ಕೆ
	ಕಾಲತ್ರಯನಿಯಮಮಂ ತಪ್ಪದೆ ಕರಣ ತ್ರಿತಯಶುದ್ಧಿಪುರಸ್ಸರಂ ದ್ರವ್ಯಭಾವನಾರ್ಚನಾ
	ಸಮೇತಂ

ಕಂ||	ಇಂದ್ರರ್ ಬಂದೆಱಗುವರಹ
	ಮಿಂದ್ರರ್ ತಮ್ಮಿರ್ದ ನೆಲೆಯೊಳಿರ್ದೆಱಗುವರ
	ಗ್ನೀಂದರ್ ಸೊಡರಿಂದೆಱಗುವ
	ರೇಂ ದ್ರವ್ಯದ ಭಾವದರ್ಚನಾವಿಧಿ ಪಿರಿದೋ		|| ೪೭ ||

ಉ||	ಶಾಂತಿಜಿನೇಂದ್ರಪಾದಕಮಲದ್ವಯಮಂ ಪ್ರತಿಮಾಸ್ವರೂಪದಿಂ
	ಚಿಂತಿಸಿದೊಂಗೆ ಕರ್ಮಮಲನಿರ್ಮಥನಂ ದೊರೆಕೊಳ್ಗುಮೆಂದೊಡೇಂ
	ಭ್ರಾಂತೊ ಶರೀರಪೂಜೆಯಿನದೇವಿರಿದಿಂದ್ರಫಣೀಂದ್ರರುಂದ್ರಮ
	ರ್ತ್ಯೇಂದ್ರರತಿಕ್ರಿಯಾವಿಭವಮಂ ಭವಭಂಜನಶಕ್ತಿತತ್ವಮಂ		|| ೪೮ ||

ಕಂ||	ಷೋಡಶಜಿನಪತಿನುತಚರ
	ಣಾಡಂಬರಮಘವಿಘಾತಿಯೆನೆ ತತ್ಪ್ರತಿಮಾ

			- 327 -

	ನೀಡಾಗಮನಮುಮರ್ಚಾ
	ಕ್ರೀಡನಮುಂ ಮುಕ್ತಿಹೇತುವಪ್ಪುದು ಪಿರಿದೇ		|| ೪೯ ||

ಸ್ರ||	ಈಷತ್ಪ್ರಾಗ್ಭಾರಮೆಂಬೆಂಟನೆಯ ನೆಲನುಮಂ ದಾಂಟಿ ತೀರ್ಥೇಶ್ವರಂ ನಿ
	ರ್ದೋಷಂ ಮೇಗತ್ತ ಮೂಗಾವುದಮೊಗೆದು ನಭೋವೀತನಾಗಿರ್ದನಾಸಂ
	ತೋಷಕ್ಕಾ ವೈಭವಕ್ಕಾ ಮದರಹಿತಮುದಕ್ಕಾ ಸುಖಾವಾಪ್ತಿಗಾ ನಿ
	ಶ್ಶೇಷಾಘೌಚ್ಛತ್ತಿಗಾಮೋಕ್ಷದಪದವಿಗದೇಂ ನೋಂತನೋ ಶಾಂತಿನಾಥಂ		|| ೫೦ ||

ಕಂ||	ಅಡಕಿಲ ಮಡಕೆಗಳೆಂಟುಂ
	ಬೆಡಂಗು ನಿಲೆ ನೆಲವುವಿಡಿದು ನಿಲ್ವಂತೆಂಟುಂ
	ಪೊಡವಿಗಳಂ ತಾಳ್ದಿದುವೋ
	ಗಡಿಸದೆ ಮೂಱುಂ ಮಹಾನಿಲಂಗಳ್ ಕ್ರಮದಿಂ		|| ೫೧ ||

ವ||	ಅವಱ ಪೆಸರ್ಗಳುಂ ಘನೋದಧಿ ಘನವಾತ ತನುವಾತಂಗಳೆಂಬುವುವಱರೊಳಗೆ
	ಘನೋದಧಿಯೆಂಬ ಮೊದಲ ಮಹಾವಾತಮಂ ಘನವಾತವೆಂಬೆರಡನೆಯ ಗಾಳಿಯಂ
	ಕಿಱಿದು ಮೇಗೆ ಪೋಗೆ ಮೂಱನೆಯ ತನುವಾತಮೆಂಬ ಗಾಳಿಯ ಮೇಗೆ ಕ್ಷಾಯಿಕಸಮ್ಯ
	ಕ್ತ್ವಮುಮನಂತಜ್ಞಾನಮುಮನಂತದರ್ಶನಮುಮನಂತವೀರ್ಯಮುಂ ಸೂಕ್ಷ್ಮತ್ವಮು
	ಮವಗಹನಮ ಗುರು ಲಘುತ್ವಮುಮವ್ಯಾಬಾಧಂಗಳೆಂಟುಂಗುಣಂಗಳಾತ್ಮಾಯತ್ತಮಾಗೆ
	ಷೋಡಶತೀರ್ಥಂಕರಪರಮೇಶ್ವರಂ ಪರಮಪದಪ್ರಾಪ್ತನುಮನಂತಸುಖಾಮೃ
	ತತೃಪ್ತನುಮಾಗಿರೆ

ಕಂ||	ಸಾಸಿರದೆಂಟು ಪೆಸರ್ಗಳ್
	ವಾಸವನಿಡೆ ನೆಗೞ್ದುವವನೆ ಸುರರುಂ ಪಿರಿದುಂ
	ಗೋಸನೆಗೊಳುವಂತಾ ಜಿನ
	ವಾಸಸ್ಥಿತ ಶಾಂತಿನಾಥನಂ ಸ್ತುತಿಯಿಸುವರ್		|| ೫೨ ||

	ಎರಡುವರೆದ್ವೀಪದ ಮಂ
	ದರಂಗಳೆಯ್ದುವಱೊಳೊಂದಱೊಳ್ ಪದಿನಾಱಾ
	ಗಿರೆಯುಮಕೃತ್ರಿಮಜಿನಮಂ
	ದಿರಂಗಳೊಳಗೊವು ಶಾಂತಿಜಿನಸಂಸ್ತುತಿಗಳ್		|| ೫೩ ||

	ಭೂತಭವಿಷ್ಯತ್ಸಂಪ್ರತಿ
	ಗೀತಸ್ತುತಪೂಜಿತಾರ್ಹದಭಿವರ್ಣನದೊಳ್
	ಮಾತೇಂ ಶಾಂತೀಶ ಕಥಾ
	ಖ್ಯಾತಿದಲೆಲ್ಲೆಡೆಯೊಳಂ ಮಹೀಮಂಡಳದೊಳ್		|| ೫೪ ||

			- 328 -

ಚಂ||	ತ್ರಿಜಗದುಭಿಷ್ಟುತಂ ತ್ರಿಜಗದಾಶ್ರಯಣಂ ತ್ರಿಜಗಜ್ಜನಸ್ತುತಂ
	ತ್ರಿಜಗದುಪಾರಿತಂ ತ್ರಿಜಗದುಲ್ಲಸಿತಂ ತ್ರಿಜಗನ್ಮನೋಹರಂ
	ತ್ರಿಜಗದಲಂಕೃತಂ ತ್ರಿಜಗದೇಕಮತಂ ತ್ರಿಜಗತ್ಸುಖಾಸ್ಪದಂ
	ತ್ರಿಜಗದಘಚ್ಛಿದಂ ತ್ರಿಜಗದೀಶನುತಂ ಕಥೆ ಶಾಂತಿನಾಥನಾ		|| ೫೫ ||

ಕಂ||	ಕಾಂತಜನಾಂತರದೊಳ್ ಸಲೆ
	ಶಾಂತಿಪುರಾಣಮೆ ಪುರಾಣಚೂಡಾಮಣಿಯೆಂ
	ದಿಂತು ಪೆಸರಿಡುಗುಮೇ ಮತಿ
	ವಂತಂ ಕವಿಚಕ್ರವರ್ತಿ ಸಮೆದೀ ಕೃತಿಯಂ		|| ೫೬ ||

ಮ||	ಜಿನಚಂದ್ರಂ ವಿಭು ಶಾಂತಿನಾಥನಜರಂ ಶ್ರೀಶಾಂತಿತೀರ್ಥೇಶ್ವರಂ
	ಜಿನನಾಥ ಭವಬದ್ಧನಾಮಯುಗಳಂ ಶ್ರೀಷೇಣನೆಂದೀ ಜಿನೇಂ
	ದ್ರನ ಜನ್ಮಂಬರಮಾ ವಿಶೇಷಣವಿಶೇಷದ್ವಂದ್ವಮದ್ವಂದ್ವಮಾ
	ಜಿನಚಂದ್ರಪ್ರಭುಗಂ ಜಿನಾಧಿಪತಿಗಂ ಭೂಲೋಕನಾಕೌಘದೊಳ್		|| ೫೭ ||

ಉ||	ಷೋಡಶತೀರ್ಥನಾಥ ಮದನತ್ವದ ಪಂಚಮಚಕ್ರವರ್ತಿ ತಾ
	ನೀಡದಗಣ್ಯಪುಣ್ಯದಮನಂತನಿತಾಂತದ ಶಾಂತಿಕಾಂತೆಯೊಳ್
	ಕೂಡಿದ ಕೂಟದಗ್ಗಳದ ಮೋಕ್ಷದ ದೀಕ್ಷೆಗೆ ನೋಂತ ಪೆಂಪು ನಾ
	ಡಾಡಿಯೆ ಶಾಂತಿನಾಥಜಿನಚಂದ್ರಮುನೀಂದ್ರನದೇಂ ಕೃತಾರ್ಥನೋ		|| ೫೮ ||

ಮ||	ಜಿನಚಂದ್ರಂ ಕೃತಿನಾಥನಾ ಕೃತಿಗೆ ನಾಥಂ ಶಾಂತಿನಾಥಂ ಪುರಾ
	ತನ ಕಾವ್ಯಂಗಳುಮೀಗಳಾದ ಕುಕಥಾಕಾವ್ಯಂಗಳುಂ ಪೋಲ್ವವಿ
	ಲ್ಲ ನ ಭೂತೋ ನ ಭವಿಷ್ಯತಕ್ರಮಮದಕ್ಕೀ ಪ್ರೌಢಿಯಂ ಮಲ್ಲಪ
	ಯ್ಯನುಮತ್ಯುನ್ನತ ಪುನ್ನಮಯ್ಯನುಮಧೀಶಪ್ರೀತಿಯಂ ಮಾಡಿದರ್		|| ೫೯ ||

ಕಂ||	ಜಿನಚಂದ್ರಮುನೀಂದ್ರನೆ ಶಾಂ
	ತಿನಾಥನೀ ಶಾಂತಿನಾಥನಾ ಜಿನಚಂದ್ರಂ
	ಜಿನಚಂದ್ರಮುನೀಂದ್ರನೆ ಶಾಂ
	ತಿನಾಥನಾದೊಂ ಭವಾವಳೀ ವಿರಮಣದೊಳ್		|| ೬೦ ||

ಉ||	ಅಮ್ಮನ ಭಕ್ತನುಂ ಗುಣಗಣಾಶ್ರಯನಾತನ ತಮ್ಮನಪ್ಪ ಪು
	ನ್ನಮ್ಮನುಮೞ್ತಿಯಿಂ ಗುರುಸಮಕ್ಷಪರೋಕ್ಷವಿನೇಯವೃತ್ತಿಯಿಂ
	ದಮ್ಮನದುಕ್ಕೆವಂ ತಗುೞೆ ನಿರ್ವಹಣಸ್ಥಿತಿಗುಯ್ದರೀ ಪುರಾ
	ಣಮ್ಮಹಿರತ್ನಮಿಂತಿದೆಯಳಂಕೃತಿ ತಾಂ ಕವಿಚಕ್ರವರ್ತಿಯಾ		|| ೬೧ ||

ಕಂ||	ತಂದೆಯ ಭಕ್ತಂ ಬುಧಜನ
	ವೃಂದಾರಕನೆನಿಪನಾವೊನಾತನ ತಮ್ಮಂ

			- 329 -

	ಸಂದ ವಿಭು ಪುನ್ನಮಯ್ಯನಿ
	ದಂ ದುಗ್ಧಾಬುಧಿಯನೆಯ್ದೆ ಪರಿಯಿಸಿ ನೆಗೞ್ದಂ		|| ೬೨ ||

	ದ್ವಿಜಕುಲತಿಲಕೋಪಮರ
	ಗ್ರಜಾನುಜರ್ ಮಲ್ಲಪಯ್ಯಪುನ್ನಮಯಂಗಳ್
	ನಿಜಗುರುಪರೋಕ್ಷವಿನಯದಿ
	ನಜಿತರ್‌ ಜಿನಚಂದ್ರಕೃತಿಗೆ ಕಲಶಮನಿಟ್ಟರ್		|| ೬೩ ||

	ಇದಿರ್ಗೆ ಬರೆ ಪುನ್ನಿಗಂ ಕಿಡಿ
	ಸದಿರಂ ಕವಿಗಮಕಿವಾದಿವಾಗ್ಮಿಗಳ ಕವಿ
	ತ್ವದ ಗಮಕಿತ್ವದ ವಾದಿ
	ತ್ವದ ವಾಗ್ಮಿತ್ವದ ಪೊಡರ್ಪುಮಂ ದರ್ಪಮುಮಂ		|| ೬೪ ||

	ಪ್ರಕಟಂ ಲೋಕೋತ್ತರಲೌ
	ಕಿಕಪರಿಣತಿ ಪುನ್ನಿಗಂಗೆ ಶಾಂತೀಶ್ವರರಾ
	ಮಕಥಾಪ್ರಶಸ್ತಿಯಿಂದಾ
	ದ ಕೃತಿಗಳಿಂ ಕೃತಿಯುಗಂಗಳನ್ನವುಮೊಳವೇ		|| ೬೫ ||

	ವಿದಿತಭುವನೈಕರಾಮಾ
	ಭ್ಯುದಯಕ್ಕಂ ಬೆಲೆಗಮಾವುದಂತರಮಿಂತೀ
	ಪದಿನಾಲ್ಕುಂ ಭುವನಂಗಳ್
	ಪದಿನಾಲ್ಕಾಶ್ವಾಸರಚನೆಗಂ ಬೆಲೆಯಕ್ಕುಂ		|| ೬೬ ||

	ಶಾಂತಿಪುರಾಣದ ರೇಖೆಗೆ
	ಳಂತುೞಿದೞಿಗವಿಯ ರೇಖೆ ಬರ್ಕುಮೆ ಶಶಭೃ
	ತ್ಕಾಂತಿಗೆ ಮಿಂಚುಂಬುೞು ಸಮ
	ನೆಂತಕ್ಕುಮೊ ದೊರೆಗಮೊರೆಗಮೆಣೆಗಂ ತೊಣೆಗಂ		|| ೬೭ ||

	ಪನ್ನೆರಡಾಶ್ವಾಸಂಗಳ
	ಬಿನ್ನಣದ ತೆರಳ್ಕೆಯಿಂಪಿನೊಳ್ಪಿನ ರಸಮುಂ
	ಭಿನ್ನರಸಂಗಳ ಸಮಕ
	ಟ್ಟುನೆಟ್ಟನೆ ಮೆಱೆಗುಮಱಿಯೆ ಶಾಂತಿಪುರಾಣಂ		|| ೬೮ ||

	ನೇರಿದುವೆನಿಪರಡುಂ ಕವಿ
	ತಾರಸಮೀ ಸವಣನೊರ್ವನೊಳ್ ನೆಲಸಿದುವಿಂ
	ನಾರಾರ ಕವಿತ್ವಮುಮವಿ
	ಚಾರಿತರಮಣೀಯಮಲ್ಲಿ ಪುರುಳರಸುವುದೇ		|| ೬೯ ||

			- 330 -

	ಎರದೆಡೆವರ್ಪವನುಂ ಮ
	ಚ್ಚರಿಸುವನುಂ ನುಡಿಗೆ ಸಕ್ಕದಂ ಕನ್ನಡಮಂ
	ಬೆರಡುಂ ಕವಿತೆಯ ಬಲ್ಮೆಗೆ
	ಬೆರಲೆತ್ತಿದನಿಳೆಯೊಳೀ ಕುರುಳ್ಗಳ ಸವಣಂ		|| ೭೦ ||

	ಸಕಳೇತರ ನೇಗಮಸ
	ಕ್ತಕಭವಕಾರಣದೆ ಜೀವಮುಖ್ಯ ಪದಾರ್ಥ
	ಪ್ರಕರಮನಱಿವೆಡೆಗೆರಡನೆ
	ಯಕಳಂಕಂ ನೋಡಿಮಿಂ ಕುರುಳ್ಗಳ ಸವಣಂ		|| ೭೧ ||

	ಕವಿತಾವಿಳಾಸಮಂ ಚ
	ಕ್ರವರ್ತಿ ತಾನಿರ್ದು ಮಚ್ಚೆ ಪೆಸರ್ಗೊಂಡೆರಡುಂ
	ಕವಿತೆಯೊಳಮುಭಯಕವಿಚ
	ಕ್ರವರ್ತಿಯೆನೆ ನೆಗೞ್ದನೀ ಕುರುಳ್ಗಳ ಸವಣಂ		|| ೭೧ ||

	ಅಯ್ದು ಕಷಾಯೋದಕದೊಳ್
	ತೊಯ್ದಸಗಂಬೋಲ್ ನೃಪೇಂದ್ರಸಭೆಯೆಂಬ ಕೊಳ
	ಕ್ಕುಯ್ದಲಸದಲೆದು ಸೆಲೆಯೊಳ್
	ಪೊಯ್ದಂ ಕವಿಚಕ್ರವರ್ತಿ ಕವಿಚೀವರಮಂ		|| ೭೨ ||

	ಸಂದ ಗತಪ್ರಾತ್ಯಾಗತ
	ಮೇಂದೀಕೃತಿಯೊಂದಿವಕ್ಕೆ ಗೆಲ್ಲುಂ ನೀಂ ಪೇ
	ೞ್ದೊಂದೆರಡು ಮುಕ್ತಕಂ ಪೆಱ
	ರೊಂದೊಂದಧ್ವಾನಮೇಂ ಕುರುಳ್ಗಳ ಸವಣಾ		|| ೭೩ ||

	ಜಸಮಡಿಗಿಡೆ ಪೆಱರಿಂ ಪೇ
	ಱಿಸದ ಪೆಸರ್ ಪೆಱರದೆನಿಸಿ ಪೆಱರಿಂದಂ ಸೋ
	ದಿಸದ ಪೆಱಂಗಿನೆಸೆಡೆಗುಡ
	ದಸಹಾಯಕವೀಶ್ವರಂ ಕುರುಳ್ಗಳ ಸವಣಂ		|| ೭೫ ||

ಚಂ||	ಎಸೆಯದೆ ಪೊೞ್ದು ಕೆಟ್ಟ ಪೞಗಬ್ಬಮನಾವಗಮೆಮ್ಮವೆಂದು ಬಾ
	ಚಿಸಿ ಪೆಱರ್ಗಿತ್ತುದಲ್ಲದೆ ಬಹುಶ್ರುತಮೆಂಬಿನಮೆಕ್ಕಲಾವಣಂ
	ಪೊಸೆಯಿಪ ಕಮ್ಮಯಿಪ್ಪ ಸಮಕಟ್ಟುವ ಬಿನ್ನಣಮಿಲ್ಲದಕ್ಕೆ ರಂ
	ಜಿಸುವೆರ್ದೆಗೊಳ್ಳದೀಗಡಿನ ಕಬ್ಬಿಗವಂದಿಗಳೊಂದವಿಂದಿಗಳ್		|| ೭೬ ||

ಉ||	ನೋಡಿರೆ ಪೆೞ್ವ ಮೂಱುವರೆ ಭಾಷೆಗಳಂ ಪೆಱರರ್ಥಮಂ ಪೆಱರ್
	ಮಾಡಿದ ದೇಸೆಯಂ ಪೆಱರ ಬಿನ್ನಣಮಂ ಪೆಱರೋಜೆಯಂ ಕಡಂ

			- 331 -

	ಮಾಡುವ ಕಳ್ವ ಕೊಳ್ವ ಖಳರಿರ್ಕೆಮ ಕಬ್ಬಿಗಗಳ್ಳರೆಂದು ಕೂ	
	ಸಾಡಿಸಬಾರದಕ್ಕರದ ರಾಜ್ಯದೊಳೀ ಕವಿಚಕ್ರವರ್ತಿಯಾ		|| ೭೭ ||

	ಕಂಡೊಡನಾಡಿದಕ್ಕರಿಗನಕ್ಕರಿಗಂ ಗೆಡೆಗೊಂಡ ಪಂಡಿತಂ
	ಪಂಡಿತನೆಯ್ದೆ ಕಲ್ತ ಚದುರಂ ಚದುರಂ ಸಭೆಗುಕ್ತಿಮಂಡನಂ
	ಮಂಡನನೞ್ತಿಯಂ ಕಿಡಿಸದಾಳ್ವ ನೃಪಂ ನೃಪನಿರ್ದ ಮಂಡಲಂ
	ಮಂಡಲಮೆಂದೊಡಯ್ದಲರಿದುನ್ನತಿಯಂ ಕವಿಚಕ್ರವರ್ತಿಯಾ		|| ೭೮ ||

ಚಂ||	ಉಡುಗಿದುದೀಗಳೀಗಳಿನ ಕಬ್ಬದೊಳೊಟ್ಟಜೆ ಕೆಟ್ಟುದೀಗಡೀ
	ಗಡಿನ ಕವಿವ್ರಜಕ್ಕೆ ಪದಸಂಚಯಮಂಚಿರಮಾದುದೀಗಡೀ
	ಗಡಿನ ಕಥಾನ್ವಯಕ್ಕೆ ರಸಮುಂ ಪೊಸಗಬ್ಬಮಪೂರ್ವಮಾವುವು
	ಳ್ಳೊಡಮವು ಪೇೞ್ದು ಸಾಧಿಸಿದ ಕಬ್ಬಮೆ ದಲ್ ಕವಿಚಕ್ರವರ್ತಿಯಾ		|| ೭೯ ||

ಉ||	ತತ್ವಮನಾದಿನಾಥಮತದಿಂ ಸಿರಿಯಂ ನೃಪರಿಂ ಮಹಾಪ್ರಸಿ
	ದ್ಧತ್ವಮನಗ್ಗದಕ್ಕರಿಗರಿಂ ಕವಿತಾರಸಮಂ ಸದರ್ಥವಾ
	ದಿತ್ವಮನಿಂದ್ರನಂದಿಮುನಿಯಿಂ ಪಡೆದೊಂ ದೊರೆ ಯಾರ್ ಕವಿತ್ವವಾ
	ದಿತ್ವಫಲಂ ಹಿ ಶಾಸ್ತ್ರಮೆನಿಪುನ್ನತಿಯಾ ಕವಿಚಕ್ರವರ್ತಿಯಾ		|| ೮೦ ||

ಮ||	ಸಕಲಜ್ಞಂ ಕವಿಚಕ್ರವರ್ತಿ ಜಿನಚಂದ್ರೇಂದ್ರಂಗೆ ಸದ್ಭಕ್ತಿಪೂ
	ರ್ವಕದಿಂದಮ್ಮನಭಕ್ತನುಂ ತದನುಜಾತಂ ಪುನ್ನನುಂ ಪೇೞ್ದುದೆಂ
	ದು ಕರಂ ಪ್ರಾರ್ಥಿಸೆ ಶಾಂತಿನಾಥಕಥೆಯಂ ಲೇಸಪ್ಪಿನಂ ಸರ್ವದೇ
	ವಕವೀಂದ್ರಂ ಬರೆದಂ ಬುಧರ್ ಪೊಗೞ್ವಿನಂ ತನ್ನಂ ಮಹೋತ್ಸಾಹದಿಂ		|| ೮೧ ||

			- ಗದ್ಯ -
			  ಇದು
		ಜಿನೇಂದ್ರಚರಣಸರಸೀರುಹ ಶಿಲೀಮುಖಾಯಮಾನ
		ಶ್ರೀಮದುಭಯಕವಿ ಚಕ್ರವರ್ತಿ
		ನಿರ್ವರ್ತಿತಮುಂ
		ಅಮ್ಮನ ಭಕ್ತಾಭಿಧಾನ ವಿದ್ಯಾನಿಧಾನ ಮಲ್ಲಪಾರ್ಯ
		ತದನುಜಾತಾಭಿಜಾತ ಸಾರಸ್ವತ
		ಪುನ್ನಮಾರ್ಯ ಕಾರಿತಮುಮಪ್ಪ
		ಪುರಾಣಚೂಡಾಮಣಿಯೊಳ್
		ದ್ವಾದಶಾಶ್ವಾಸಂ

		ಶಾಂತಿಪುರಾಣಂ
		ಸಮಾಪ್ತಂ